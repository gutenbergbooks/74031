<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for HTML5 for Linux version 5.7.45" />
<meta http-equiv="Content-Type" content=
"text/html; charset=utf-8" />
<meta http-equiv="Content-Style-Type" content="text/css" />
<title>The Project Gutenberg eBook of Doktor Senki (2. kötet) by
Andor Gábor</title>

<style type="text/css">
/*<![CDATA[*/
body {
 margin-left: 10%;
 margin-right: 10%;
}

h1,h2 {
 text-align: center;
 clear: both;
 line-height: 200%;
}

h2 {
 margin-top: 2em;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}

.pagenum {
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.blockquot {
 margin-left: 10%;
 margin-right: 0%;
 text-align: justify;
 font-size: 0.9em;
 text-indent: 1.5em;
}

.center {
 text-align: center;
 text-indent: 0;
}

.summary {
 text-align: center;
 text-indent: 0;
 margin: auto;
 font-weight: bold;
}

.right {
 text-align: right;
 margin-right: 1.5em;
}

.caption-small {font-weight: bold; font-size: small;}

.caption {font-weight: bold;}

.caption-150 {font-weight: bold; font-size: 150%;}

.figcenter {
 margin: auto;
 text-align: center;
}

.poem {
 font-size: 0.9em;
 display: table;
 margin: auto;
 text-align: left;
}

.figcenter, .figcenter img {
 max-width: 100%;
}

.poem .stanza {
 margin: 1em 0em 1em 0em;
}

.poem span.i0 {
 display: block;
 margin-left: 0em;
 padding-left: 3em;
 text-indent: -3em;
}
/*]]>*/
</style>
</head>
<body>
<div style='text-align:center'>*** START OF THE PROJECT GUTENBERG EBOOK 74031 ***</div>
<div class="figcenter"><img src="images/cover.jpg" alt="Cover"
title="" /></div>
<hr class="chap" />
<div class="chapter"></div>
<p class="center"><span class="caption-150">GÁBOR ANDOR</span></p>
<h1>DOKTOR SENKI</h1>
<p class="center"><span class="caption">REGÉNY</span></p>
<p class="center"><span class="caption">II. KÖTET</span></p>
<p>&nbsp;</p>
<p>&nbsp;</p>
<p class="center"><span class="caption">DICK MANÓ KIADÁSA,
BUDAPEST</span></p>
<p class="center"><span class="caption-small">VII., ERZSÉBET-KÖRUT
14.</span></p>
<p class="center"><span class="caption-small">„UJSÁGÜZEM“
könyvkiadó és nyomdai rt. Budapest.</span></p>
<hr class="chap" />
<p><span class="pagenum"><a name="Page_3" id=
"Page_3">-3-</a></span></p>
<div class="chapter">
<h2>XVI. FEJEZET.</h2>
</div>
<p class="summary">Családi kör. János Lellén, a Gotthelf-család
nyaralójában nyaralja a nyarat. Nagyon jól tölti idejét</p>
<p>János züllöttnek és dekomponáltnak érezte magát a nyári város
ürességében, saját krónikus pénztelenségében és céltalannak látszó
klubvizitjeinek egyhanguságában. Viszont január óta már annyit
utazott, illetve annyi helyváltoztatás szerepelt az életében, hogy
mikor Gotthelfék meghivása Lelléről megérkezett, bár szeretett
volna nyomban elmenni a városból, még egy hetet tétlen
mozdulatlanságban töltött, csak azután szánta rá magát, hogy a
meghivásnak eleget tesz s lenéz bankárékhoz, hátha valóban el tud
tölteni náluk egy pár napot, ha már Adél annyira ragaszkodik ehhez
az eszméhez.</p>
<p>János meghivattatását a Gotthelf-családban hosszas megbeszélések
előzték meg. Adél Gasteinból átutazóban fentjárt Gotthelféknél és
módját tudta ejteni, hogy megpenditse Gotthelf <span class=
"pagenum"><a name="Page_4" id="Page_4">-4-</a></span> előtt, milyen
jó volna, ha Jánost lehivná magához Lellére.</p>
<p>– Ennek a fiatal embernek jövője van. Én azt hiszem, – mondta
Adél – hogy ha önök most lekötelezik, akkor később jó szolgálatokat
tehet abban a bizonyos ügyben, ami magának, Gotthelf papa, annyira
a szivén fekszik.</p>
<p>– Hát szeretném, szó sincs róla, de nem nézek ki ebből a
szerkesztőből semmi különöset.</p>
<p>– Mások kinéznek belőle – mondta Adél. – Csak hallgasson rám,
meglátja, lesz a dologból valami!</p>
<p>Aztán Brioniból kétszer is irt Adél a családnak.</p>
<p>– Annuskám, – mondta Gotthelf a feleségének – én meghivom ezt a
szerkesztőt.</p>
<p>(Gotthelf legalább tiz év óta hivta Annuskának a feleségét, akit
eredetileg Johannának hivtak, tehát a családi életben, eleinte,
mikor Gotthelfék még nem voltak milliomosok, Hanika, majd Háni
névre hallgatott. A család távoli rokonai még most is Háni néninek
mondták maguk közt, de Gotthelféknél már csak az Anna járta. Elza,
a nagyobbik Gotthelf-leány, nem ment bele ebbe az előkelőségbe s az
édesanyját sokszor szólitotta tréfásan <span class=
"pagenum"><a name="Page_5" id="Page_5">-5-</a></span> Háni-mamának,
amit Gotthelf mindig helytelenitett.)</p>
<p>Gotthelfné ezt felelte a tervezetre:</p>
<p>– Hermus, én nem tudom, de nekem ez az egész ügy gyanus.</p>
<p>– Mi gyanus benne?</p>
<p>– Az egész, Czillerné és ez a szerkesztő. Mit akar Czillerné
ettől a szerkesztőtől? Már hallottam is róla, hogy van köztük
valami.</p>
<p>– Eriggy már, mami! Mindenki tudja, hogy a Czillerné és a
miniszter, a Füredy gróf… Ezt mindenki tudja. Az lehet, hogy a
miniszter valamit akar csinálni ebből a szerkesztőből… Ilyen
politikusok körül sokszor van egy ilyen ujságiró, aki az esze a
miniszternek. És a Czillerné azért foglalkozik ezzel a fiatal
emberrel. Nem, Annuskám: férj és gróf és szerkesztő?… Nem olyan
romlott a világ.</p>
<p>– Nagyon romlott a világ – mondta Gotthelfné – és különben is
nem tudom, hogy illik-e egy ezer-idegent idehivni vendégnek.</p>
<p>– Hogyne illenék, fiam! Főuraknál hónapokig vannak olyan
vendégek, akik ottlaknak a kastélyban.</p>
<p>– Főuraknál! Mi nem vagyunk főurak.</p>
<p>– Még lehetünk.</p>
<p>– És egy keresztényt, Hermus. Más az, meghivni egy teára és más
az, hogy jőjjön le lakni közénk. <span class="pagenum"><a name=
"Page_6" id="Page_6">-6-</a></span></p>
<p>– A keresztény is ember – mondta Gotthelf tréfásan. – És most
már nem szokás arra nézni, kinek mi a vallása. Zsidók már
egyáltalán nem nézik.</p>
<p>– Meg kell kérdezni a leányoktól, hogy hivjuk-e?</p>
<p>– A leányok nem értenek hozzá. Ez politika.</p>
<p>– Az én leányaim politikához is értenek! – mondta büszkén
Gotthelfné.</p>
<p>A leányokat is bevonták a családi tanácsba. Elza, a nagyobbik,
ellene volt, Emma, a kisebbik, akit nem mulattatott annyira a
lellei élet, mellette.</p>
<p>Elza ezt mondta:</p>
<p>– Papa, minek ez a szerkesztő? Ez megint a báróság miatt
van.</p>
<p>– És ha? – kérdezte Gotthelf.</p>
<p>– Akkor fölösleges. Nem kell neked bárónak lenned. Mi anélkül is
lehetünk bárónék.</p>
<p>– Arra vagyok én kiváncsi, hogyan?</p>
<p>– Ugy, hogy veszel nekünk egy-egy bárót. Szép, egészséges
példányokat.</p>
<p>– Ugy szaladgálnak a bárók Pesten!</p>
<p>– Elegen vannak, papa. És jobb, ha mingyárt <i>azt</i> a bárót
hivod ide, mint hogyha egy közvetitőt, akitől majd te leszel báró,
ha leszel; amiből még nem következik, hogy én báróné leszek, mert
ha nekem kedvem kerekedik <span class="pagenum"><a name="Page_7"
id="Page_7">-7-</a></span> beleszeretni egy főkönyvelőbe, én nem
garantálom, hogy nem ahhoz megyek.</p>
<p>– Bolondságokat beszélsz, lányom – mondta erre Gotthelfné
is.</p>
<p>– Hivjuk le Senkhy urat – szavazott Emma, a kisebbik – lesz
valaki, aki vitorlázik velünk.</p>
<p>– Mondtam már, hogy annyiszor viszlek vitorlázni, ahányszor
akarod – mondta Elza.</p>
<p>– Veled azért mégse merek!</p>
<p>– Szóval a vélemények eltérők, legokosabb lesz, ha megkérdezzük
Mamzelle Nitouchet.</p>
<p>Mamzelle Nitouche a lányok francia nevelőnője volt, még abból a
korból, amikor Elza és Emma franciául tanultak. A családnál ragadt,
kicsit meg is öregedett, könnyen megsértődött, Elza azért nevezte
Mamzelle Nitouchenak. Életének egyik keserüsége az volt, hogy
franciául sohase beszélhetett, mert mikor Elza és Emma már jól
beszéltek franciául, Elza kimondta, hogy most a kisasszonynak kell
megtanulni magyarul s ehhez évek óta ragaszkodott is.</p>
<p>Még mielőtt a Gotthelf-szülők tiltakozhattak volna, Elza behivta
a kisasszonyt:</p>
<p>– Nitouche! – kiabált ki. – Nitouche! gyere be! – mert Elza
tegezte a kisasszonyt.</p>
<p>A mamzell megjelent. <span class="pagenum"><a name="Page_8" id=
"Page_8">-8-</a></span></p>
<p>– Nitouche – mondta nevetve Elza – férfiügyről van szó és ahhoz
legjobban te értesz.</p>
<p>– Ne bánts engemet! – tiltakozott a kisasszony.</p>
<p>– Meghivjuk-e Senkhy urat, a szerkesztőt?</p>
<p>– Ki nálunk volt tavaszkor teákon és annyiszor vesztett
kártyákon?</p>
<p>– Rövidebben: ki nálunk annyiszor vesztett teákon – foglalta
össze Elza.</p>
<p>– Szép embeer! – mondta ki őszintén a mamzell, aki a magyar
szavaknak is az utolsó szótagját hangsulyozta.</p>
<p>– Bravó! Akkor meg kell hivni! – mondta ki Elza. – Ha szép
embeer, akkor legyen itt nyáron.</p>
<p>Igy ment el a meghivó Jánosnak. Igy ment le János a lellei
Anna-lakba, amely egyike volt a legszebb lellei nyaralóknak. Nagy
és régi kert közepén állt, tehát nem volt árnyéktalan, mint az uj
balatonmenti alapitások, melyeknél egyelőre a földbedugdosott
sétapálcák pótolják a természet lombos ölét. Az Anna-lakból igen
szép fasor vezetett le a vizre, ahol külön kis betonozott öblöt és
kikötőt csináltatott Elza, aki négy év óta volt a Gotthelf-család
vezére. <span class="pagenum"><a name="Page_9" id=
"Page_9">-9-</a></span></p>
<p>Az állomásra csak az inast küldték ki János elé.</p>
<p>– Azért, mert valaki keresztény, nem kell mingyárt letérdelni
eléje – okolta meg ezt az intézkedést Elza.</p>
<p>De azt már engedélyezte, hogy a villa kerti kapujáig kimenjenek
a vendég elé.</p>
<p>– Kedves vendég, – üdvözölte Elza – érezze jól magát nálunk s
még akkor is, ha hajlandósága támad az ellenkezőre. De tudja meg,
hogy mindig lesz itt valaki, aki nyilván nagyon kedveli magát, mert
az a véleménye magáról, hogy szép ember.</p>
<p>– Az ki? – kérdezte János.</p>
<p>– Mamzelle Nitouche, a francia kisasszonyunk, aki talán
korosabb, mint mi ketten, én meg az Emma, együttvéve, de néha
kedvesebb is, mint mi ketten együtt.</p>
<p>– Mért ijesztgeted a szerkesztő urat?</p>
<p>– Még azt hiszi, hogy ti vademberek vagytok! – mondták Gotthelf
és Gotthelfné, akik rendesen csak ilyen apró korrekturákat mertek
kockáztatni leányaikkal szemben.</p>
<p>– És én tudok kedves lenni, ha akarok! – mondta Emma.</p>
<p>– Tájékoztatni kell a jövevényt – fejezte be Elza. – Gyerünk
ebédelni.</p>
<p>Ebéd alatt látta János először, amit később még annyiszor
tapasztalt, hogy itt most <span class="pagenum"><a name="Page_10"
id="Page_10">-10-</a></span> egészen más emberek közé került, mint
amilyenekkel eddig dolga volt, s hogy ezek az emberek igy,
közelről, a családi asztaluknál, egészen mások, mint amilyeneknek a
teaestéken látta őket.</p>
<p>Valami lágy, szinte tul-lágy szeretet ömlött szét itt a szülők
és gyerekek között. A lányok protezsáló szeretettel szerették
szüleiket; a szülők rajongtak lányaikért és csodálták őket, mintha
nem tudnák megérteni, hogyan jutnak ilyen sarjadékhoz.</p>
<p>Ebéd után Elza kiadta a parancsot:</p>
<p>– Aludni szépen, papa, mama!</p>
<p>Az öregek tiltakoztak. Elza nem hagyta magát:</p>
<p>– Ha egynapos vendégről volna szó, nem bánnám, hogy tiszteletből
strázsáljatok, de – (és János felé fordult) – reméljük, hogy
hosszabb ideig lesz szerencsénk – (János meghajtotta magát ültében)
– tehát a vendéget kell beleszoktatni a mi házirendünkbe. Papa,
mama ilyenkor aludni szoktak. Pá, Isten velük. Minket, két
lányokat, viszont nem kell őrizni, mert mi őrizzük egymást és aztán
őriz mind a kettőnket mamzelle Nitouche.</p>
<p>– Nem őr vagyok, nem senkit őrzök – mondta a kisasszony.</p>
<p>A Gotthelf-pár visszavonult.</p>
<p>A fiatalok kimentek a verandára, mely a <span class=
"pagenum"><a name="Page_11" id="Page_11">-11-</a></span> viz felé
nyilt. Nagy, sulyos meleg terpeszkedett, a piros-fehér csikos
vászonellenzők csak a napfényt háritották el, a forróságot nem.</p>
<p>– Meleget csinál – szólt mamzelle Nitouche.</p>
<p>Elza rendreutasitotta.</p>
<p>– Nitouche! Ne szégyenits meg a vendég előtt, még azt hiszi,
hogy annyi idő óta nem tudtalak megtanitani magyarul. Mondtam már
egyszer, hogy magyarul nem meleget csinál, hanem meleg van. Mondd
utánam.</p>
<p>– Elza! – kérlelte Emma a nénjét.</p>
<p>– Csak mondja utánam!</p>
<p>– Jó, jó, – sietett mamzelle Nitouche rendbehozni a dolgot –
meleget van. Tudom.</p>
<p>Letelepedtek és János egy kicsit kétségbe volt esve, hogy mi a
manót beszél ő órák hosszat két leánynyal, akiket életében most lát
talán negyedszer. De mingyárt kiderült, hogy nem lesz baj, neki nem
kell sokat beszélnie, amig Elzának beszédes kedve van.</p>
<p>– Nagyrabecsült vendég, – mondta a leány – ha nálunk marad,
akkor beszélnünk kell magával. Ha beszélek, akkor nem szólithatom
Senkhy urnak, mert ezt a nevet hiába tette ön jóhangzásuvá, ott,
ahol tette, én nem tudok hozzászokni.</p>
<p>– Én már hozzászoktam – mondta János. <span class=
"pagenum"><a name="Page_12" id="Page_12">-12-</a></span></p>
<p>– A pupos is hozzászokik a pupjához – felelte Elza. – Ez azonban
nem ok arra, hogy én a pupost puposnak szólitsam.</p>
<p>– Ezzel ön azt mondja, hogy…</p>
<p>– Ugy van. Nomen est omen, mert én gimnáziumba is jártam. Nem
vagyok hajlandó önt az igazi nevén nevezni. Ha nincs kifogása
ellene…</p>
<p>– Keresztnevem János…</p>
<p>– Ott még nem tartunk és talán nem is fogunk tartani. Azt sem
kivánhatja, hogy szerkeszt’ramnak szólitsam. Engedje meg, hogy
mamzelle Nitouche szavaival élve, egyszerüen Szépember legyen
nálunk a cime.</p>
<p>– Elza! – háborodott föl Emma.</p>
<p>– Micsoda lány! – sopánkodott a francia nő.</p>
<p>– Megengedem, – mondta János.</p>
<p>– Hát idehallgasson, Szépember! Csak arra akarom megkérni, hogy
ha hosszabb ideig marad itt és észreveszi bennünk a nőket, akkor
nehogy Nitouchenak a fejét csavarja el, aki, szegényke, ha arra
kerül a sor, zavarában nem tud magyarul nemet mondani és Emma fejét
is hagyja békén, mert Emma még kislány, aki Jókait olvassa és
könnyen válik rajongások martalékává. Itt kizárólag én vagyok
jelen, mint méltó ellenfél.</p>
<p>– Legyen szerencsém, – mondta János. <span class=
"pagenum"><a name="Page_13" id="Page_13">-13-</a></span></p>
<p>Az Emmára vonatkozó mondatból azonban kedves vita lett (mamzelle
Nitouche beérte egy kis tiltakozással) és János e vita alatt
elnézte a két lányt. Most nézte meg először jól őket.</p>
<p>Mind a kettő kistermetü volt, kicsiny, de még sem zömök. Volt
bennük valami játékszerü. Elza egész biztosan nem volt szép. Hogy
nem csunya-e, azt nem lehetett volna ilyen határozottan kimondani.
Ahogy’ János az emlékezetében keresgélt, rájött, hogy néger nőket
látott ilyen arcuakat. Igen, Elza olyan volt, mint egy fehér néger
nő, a szeme nagyon fekete, a szája nagyon piros, a fogai nagyon
fehérek, a haja nagyon göndör. De az egész arc együtt mégis nagyon
kedves volt, nagyon markáns és nagyon jelentékeny. Mig a kisebbik
lány feje hasonlitott egy mandulához. Minden a mandulára
emlékeztetett rajta. A szeme, a szája, az orra szabása. A csókja is
mandulaizü lehetett. De ezt János csak ugy futólag gondolta el,
ahogy’ egy férfi, ha nincs tulságosan jóllakva szerelemmel, mindig
megkóstolja a nőt, akire ránéz.</p>
<p>Délután félötig csacsogták el az időt, akkor fürödni mentek
Gotthelfné vezérlete alatt. A papa nem fürdött a Balatonban.</p>
<p>– Tudja szerkesztő ur, – exkuzálta magát – ezt még istenben
boldogult bátyámtól <span class="pagenum"><a name="Page_14" id=
"Page_14">-14-</a></span> örököltem, aki halászbérlő volt odaát
Badacsonyban. Az szokta mondani: a Balaton halászatra való és
jámbor ember tisebov előtt nem fürdik benne. Tetszik tudni, tisebov
az egy ünnep nálunk.</p>
<p>– Nálunk milliomosoknál – egészitette ki Elza. – A papa
Annuskának hivja a mamát, de még a régi keresztnevükön szólitja az
ünnepeket.</p>
<p>– Elzikém, – magyarázta Gotthelf – az nem ugy van. Jankiper az
hosszunap, szükesz az sátorosünnep, purim az farsang, pészah az
husvét; de tisebov, az tisebov még franciául is.</p>
<p>– Igaz-e, Nitouche? – kérdezte Elza.</p>
<p>János azonban érdeklődött.</p>
<p>– És az <i>után</i> az ünnep után már lehet fürödni a
Balatonban?</p>
<p>Gotthelf elmosolyodott.</p>
<p>– Az a vicc benne, kérem, hogy mikor az az ünnep elmulik (most
már nem merte kimondani a nevét)… akkor megint…</p>
<p>Látta, hogy igy nem tudja megmagyarázni. Megpróbálta máskép:</p>
<p>– Husvét előtt, ugy-e, husvét előtt vagyunk? De ha husvét
elmult, akkor megint husvét előtt vagyunk, mert akkor a jövő husvét
következik.</p>
<p>– Éljen istenben boldogult Mathe bácsi! <span class=
"pagenum"><a name="Page_15" id="Page_15">-15-</a></span> –
ünnepelte az anekdóta végét Elza. – Jó szokásai voltak és jó
mondásai!</p>
<p>– Mátyás! – igazitotta helyre Gotthelf.</p>
<p>Jánost kicsit megzavarták ezek az idegen ünnep-nevek, bár
ujságirókörökben már találkozott némi zsargónnal. Ennyit együtt
azonban még nem kapott.</p>
<p>Lemenet a vizhez, Gotthelfné kapacitálni próbálta Elzát
valamire. De Elza nem ment bele.</p>
<p>– Nem létezik! – tiltakozott hangosan. – Senki kedvéért és még
Senkhy ur kedvéért se bujok a ti bő bugyogótókbo!</p>
<p>És egyenesen Jánosnak ezt mondta:</p>
<p>– Szépember, ne nézzen oda.</p>
<p>– Hova?</p>
<p>– Ahol engem lát a vizben. Én trikóban fürdöm, édes családom
gyönyörü kosztümökben. (Elza! Elza! Elza! – kapta Elza három felől
is a rendreutasitást, de azért folytatta.) Nézze a családomat, ha
szégyellős. Tudja maga könyv nélkül a himnuszt?</p>
<p>– Tudom.</p>
<p>– Mivel áldja meg az isten a magyart?</p>
<p>– Jó kedvvel, bőséggel.</p>
<p>– Hát, látja, a vizben én a jókedvet választottam, édes családom
a bőséget. Szép fodros, buggyos ruhákat viselnek, ami mind
<span class="pagenum"><a name="Page_16" id=
"Page_16">-16-</a></span> megtelik vizzel és lehuzza őket. Én a
vizben mozogni szeretek.</p>
<p>A fürdés nagyon vidáman zajlott le.</p>
<p>Elza csakugyan piros-szegélyü fekete trikóban fürdött, fekete
sapkával. Ugy villogott a vizben, mint egy ördög.</p>
<p>Gotthelfné és mamzelle Nitouche a sikéren maradtak, Elza folyton
csalogatta hugát és Jánost a mély viz felé.</p>
<p>– Ne menjetek! – kiabálta Gotthelfné – egyszer mégis
megfulladtok nekem.</p>
<p>– Magunknak, mama, magunknak!</p>
<p>– Vigyétek legalább a csónakot is!</p>
<p>Ebben igaza van a mamának. Emma, hozd ki a csónakot!</p>
<p>– Én is segitek – ajánlkozott János.</p>
<p>– Nem kell. A lakatot még ugyse ismeri és egy csónakot a vizen
idáig taszigálni, ahhoz nem kell férfikar.</p>
<p>Emma ment a csónakért.</p>
<p>– Addig maga megmutatja, tud-e vizikunsztokat?</p>
<p>– Uszni tudok.</p>
<p>– Az még nem kunszt. Azt minden hal tud. Tud-e viz alatt
bukfencezni?</p>
<p>– Nem tudok.</p>
<p>– Tud-e mély vizben ugy megállni, hogy jobbról-balról a kezét
kidugja és mégse sülyed el? <span class="pagenum"><a name="Page_17"
id="Page_17">-17-</a></span></p>
<p>– Nem tudok.</p>
<p>– Tud-e gőzhajózni?</p>
<p>– Az mi?</p>
<p>– Hanyattfeküdni a vizen, nem tempózni és a derekánál a két
kezével ugy csobogni, mint a gőzhajó lapátja.</p>
<p>– Nem tudok.</p>
<p>– Na maga jól fel van szerelve az életre! Semmit se tud! És maga
akar a papának báróságot szerezni?</p>
<p>– É-én? – csodálkozott János.</p>
<p>– Maga! maga!</p>
<p>– Én nem akarok.</p>
<p>– No, ez kibuggyant!</p>
<p>– Dehogy buggyant ki! Ugyan ki mondta magának, hogy én…</p>
<p>– Csak ugy gondoltam. Hát igazán nem azért hivták magát az
öregek?</p>
<p>– A legigazánabban. Soha én még senkinek báróságot nem
szereztem. Nem is fogok, remélem.</p>
<p>Elza kivette a kezét a vizből és nyujtotta feléje.</p>
<p>– Köszönöm! Akkor isten hozta nálunk!</p>
<p>– Ez most mit jelent?</p>
<p>– Hogy <i>most</i> igazán üdvözlöm. Tudja, én őszinte
vagyok.</p>
<p>– Veszem észre. <span class="pagenum"><a name="Page_18" id=
"Page_18">-18-</a></span></p>
<p>– Nem tudtam, miért hivták magát az öregek.</p>
<p>– Azt én sem tudtam.</p>
<p>– Partínak maga rossz. <i>Azért</i> nem hivták.</p>
<p>– Nagyon kedves.</p>
<p>– Azonban, ha a báróságért hivták volna, de maga mégsem azért
jött, akkor is rendben van minden. Akkor sem fogom bántani
magát.</p>
<p>– Hát akart?</p>
<p>– Egy kicsit megszekiroztam volna. Szeretem látni, ha az
emberek, akik rossz-szándékuak, szenvednek. De most amnesztiát kap.
Maradhat, ameddig akar; meg fogom tanitani a vizi-kunsztokra.</p>
<p>Emma hozta a csónakot.</p>
<p>– Tud vitorlázni? – kérdezte Elza Jánostól.</p>
<p>– Sajnos, azt sem tudok.</p>
<p>– Holnap délelőtt leckét kap belőle. A matrózunk lesz.</p>
<p>– Helyes, felcsapok. Csak jól bánjanak velem.</p>
<p>– Emmára biztosan nem lesz panasza. De én szigoru vagyok. Ha
ügyes nem lesz, sokszor megszidom.</p>
<p>– Igyekezni fogok – mondta János.</p>
<p>Aztán mindenféle hancurozás következett a csónakkal. Elza
megmutatta, hogyan kell a <span class="pagenum"><a name="Page_19"
id="Page_19">-19-</a></span> vizből bemászni a csónakba, amit
János, néhány kék folt árán, mingyárt meg is tanult.</p>
<p>– Evezzen és huzzon bennünket! – adta ki a parancsot Elza.</p>
<p>János evezett, Elza a csónak láncába kapanaszkodott, Emma a
nénje lábába, ugy usztak, szembe a lefelé csuszó nappal, be, a
mélyebb vizek felé. Ott a lányok megkapaszkodtak a csónak
szélében.</p>
<p>– Ugorjon fejest! – vezényelt Elza.</p>
<p>– Azt aztán igazán nem tudok.</p>
<p>– Akkor ugorjon lábast. De ugorjon! Eleget urizált már a
csónakban.</p>
<p>János ugrott. Mig a viz alól feljött s lerázta és leprüszkölte
fejéről a vizet, addig Elza bemászott a csónakba és odaszólt
Emmának:</p>
<p>– Fogd a láncot.</p>
<p>És evezett kifelé.</p>
<p>– És én? – kérdezte János, igyekezve sebesebben uszni a csónak
után, hogy elérje.</p>
<p>– Maga fogódzzék Emmába. A piskótalábaiba! – kiáltott vissza
Elza. De folyton vigyázott arra, hogy a csónak és Emma, aki
készséggel nyujtotta lábát hátra János felé, egy tempónyival mindig
előbbre legyen az uszónál János erőlködve uszott, néha kinyult
egyik karjával a vizből, Emma lába után, de <span class=
"pagenum"><a name="Page_20" id="Page_20">-20-</a></span> nem érte
el. Nevetett rajta, ezzel vizet ivott, tüszkölni volt
kénytelen.</p>
<p>Elza többször megismételte ezt a játékot. Mikor már nagyon
kifárasztotta Jánost, akkor kiszólt a csónakból.</p>
<p>– Emmi, gyere onnan, hadd kapaszkodjék meg a Szépember. Még sem
illenék, ha beléd csimpaszkodnék.</p>
<p>És meglassitotta az iramot. János boldogan fogta meg a
láncot:</p>
<p>– Miért kinzott meg? – kérdezte a leánytól.</p>
<p>– Csak, – felelte Elza – csak ugy mutatóba; van valami kis
hajlandóságom rá, hogy kinozzam az embereket.</p>
<p>– A mama és Nitouche már kimentek a vizből, fürdőköpenyben ültek
a kabin terraszán és kiabáltak a fiataloknak, hogy elég volt a
fürdésből.</p>
<p>– Jövünk, mama, csak még egy kicsit vizbefullasztjuk a
szerkesztő urat.</p>
<p>Fürdő után sétáltak is, a vacsora nagyon jókedvüen perdült le,
Gotthelf ur emlékeket adott elő abból az időből, amikor a
Balatonban kizárólag tehéncsordák és disznó-csürhék fürödtek s
Lelle olyan utolsó falu volt, mint amilyen…</p>
<p>– Ma is – egészitette ki Elza. – Menjen be Lellére, papa, nézze
meg, hogy egy <span class="pagenum"><a name="Page_21" id=
"Page_21">-21-</a></span> magyar falun milyen keveset változtat, ha
közben világfürdő lesz belőle.</p>
<p>– És a telek – sopánkodott Gotthelf – Istenem, a telek! Tetszik
tudni, akkor még hire sem volt annak, hogy a földet
négyszögölenként is lehet venni. Holdszám adták itt, a viz partján,
de bolondnak tartották azt, aki megvette.</p>
<p>– Papa már négyszögölenként vette? – kérdezte Elza.</p>
<p>– Én már ugy – felelte Gotthelf, de aztán a jóérzés mosolyával
tette hozzá: – Na, én még nem drágán. De a Blankenberg, aki az
egész legelőt megvásárolta harminchárom krajcárért, százezreket
nyert rajta és milliókat is nyer még.</p>
<p>– A papa szereti a pénzt – mondta Elza.</p>
<p>– Hát nem haragszom rá, – adta meg a választ Gotthelf. – Más
embert csinál a pénz az emberből.</p>
<p>– Dehogy is csinál, papa!</p>
<p>– Hát nem lettem én más ember tőle?</p>
<p>– Nem, papa. Csak az emberek néznek másnak. Te azelőtt is egy
kedves, jó, csupasziv papa voltál, most is az vagy.</p>
<p>– Hát nem vagyok rossz apátok, – mondta megelégedetten
Gotthelf.</p>
<p>– Csak annyira ne szeretnél báró lenni! <span class=
"pagenum"><a name="Page_22" id="Page_22">-22-</a></span></p>
<p>– Hát, kérlek. Elza, ha nem akarod, nem szeretek.</p>
<p>– Papa, kezet rá!</p>
<p>Gotthelf azonban kezet nem adott erre.</p>
<p>Holdvilágos este volt, a vendéglő felől cigánymuzsika szürődött.
Emma megkockáztatta:</p>
<p>– Most kellene csónakázni.</p>
<p>– Hogyne, angyalka! – felelt neki Elza. – Csónakázni és énekelni
a hullámzó Balaton tetejét meg a halászlegényt és ábrándozni a
holdba és velencézni! Azt talán hagyjuk, ugy-e, Szépember?</p>
<p>János ugyan nem akart udvariatlan lenni, de a délutáni nagy
fürdés, a sok uszás nagyon kivánatossá tette számára a
lepihenést.</p>
<p>Elza azonnal konstatálta:</p>
<p>– Szépember nem tudja nyitva tartani a szemét. Bocsássuk el
kegyelemben.</p>
<p>Ez meg is történt. János elvonulhatott a szobájába. <span class=
"pagenum"><a name="Page_23" id="Page_23">-23-</a></span></p>
<div class="chapter">
<h2>XVII. FEJEZET.</h2>
</div>
<p class="summary">Egy kis zavar</p>
<p>A következő napok épp ilyen fáradságosan szórakoztatók voltak.
Elza csakugyan megtanitotta a vitorlakezelésre Jánost, amiből
kedves kis csónakkirándulások származtak hol Boglár, hol Szemes
felé. De meg kellett igérniök, hogy a tulsó partra semmiesetre sem
mennek. Még a legszebb időben sem.</p>
<p>– Az nagyon veszélyes, – mondta Gotthelfné.</p>
<p>– Igen, – csufolódott Elza – volt már egy eset…</p>
<p>– Milyen eset? – érdeklődött János.</p>
<p>– Hogy valaki eltévedt a vizen. Sehol se egy rendőrt, se egy
hordárt nem talált, de még egy postakocsist se, hogy megkérdezze
tőle, merre van a merre…</p>
<p>– Mikor az volt? – ugrott be Nitouche, érdeklődéssel és hibás
szórenddel.</p>
<p>– Megboldogult Mátyás bácsi idejében.</p>
<p>De azért a tulsó partra csakugyan nem mentek. Fürdés naponként
kétszer volt. S Gotthelfet <span class="pagenum"><a name="Page_24"
id="Page_24">-24-</a></span> étvágycsináló sétákra kellett
elkisérgetni. Mind szivesen tették. Volt tenniszpálya is, de a
tenniszre különben sem jutott idő.</p>
<p>János alig vette észre, hogyan vágtatnak a napok, csak azon
ellenőrizhette az idő mulását, hogy fenn a szobájában, az
asztalfiókban szaporodott a levélköteg, amit Adél leveleiből tett
félre. Adél minden levelében kérte, hogy ha jól érzi magát,
maradjon még s nem is hivta magához. Tanácsolta neki, hogy ősz
elejéig ne menjen el Lelléről, János szép pontosan felelt a
levelekre, mindenről irt, csak arról nem, – valahogy’ véletlenül –
hogy mennyire megbarátkozott a Gotthelf-lányokkal s hogy milyen
furcsa érdekes nőnek nézi már Elzát, akit eleinte hajlandó lett
volna szimpla, csuf, kis zsidólánynak itélni.</p>
<p>Szeptember előtt néhány nappal Jánost Prokesch föltáviratozta
Pestre. Sürgős lapügy – jelentette a távirat.</p>
<p>Jánosnak csak most jutott eszébe, hogy már egy hónapnál hosszabb
idő óta van itt s hogy ha már felutazik Pestre, ezt véglegesen is
megteheti.</p>
<p>– Pakolok és megyek – jelentette be János – tulsoká vettem
igénybe a vendégszeretetüket.</p>
<p>– De kérem, kérem! – mondták az öregek. <span class=
"pagenum"><a name="Page_25" id="Page_25">-25-</a></span></p>
<p>Elza azonban sokkal határozottabban nyilatkozott:</p>
<p>– Ha nem lett volna kedvünkrevaló, hogy itt van, nem lett volna
módjában visszaélni a vendégszeretetünkkel.</p>
<p>János megköszönte.</p>
<p>– Ez még semmi – folytatta az eleven lány. – A családi tanács
nevében megkérem, hogy jőjjön bátran vissza. Az ősz eleje nagyon
szép itt.</p>
<p>– Komoly meghivás, vagy udvariasság?</p>
<p>– Komoly meghivás.</p>
<p>– Akkor visszajövök.</p>
<p>Ki a vonathoz most már az egész család kisérte.</p>
<p>Mikor János Pestre ért és visszavonult szerkesztői szobájába,
Prokesch azonnal bement hozzá s elmondta neki, hogy mért hivta
olyan sürgősen haza nyaralásából.</p>
<p>– Ne haragudj, kedves Márkus Pál…</p>
<p>– Mért mondod, hogy Márkus Pál?</p>
<p>– Mert te vagy a magyar Marco Polo, az utazó ujságiró, amit nem
szemrehányásképen mondok, hiszen mit csinálnál Pesten? De tény,
hogy az utóbbi időben többször vagy másutt, mint itt. Természetes,
hogy ez bizonyos fegyelmetlenséget eredményez.</p>
<p>– Légy szigorubb a fiukkal.</p>
<p>– Nem természetem a szigoruság s azonfelül <span class=
"pagenum"><a name="Page_26" id="Page_26">-26-</a></span> a fiuk
tudják, hogy jó szivem van, s a mesterségünket nem tartom valami
szentnek. Ezzel visszaélnek.</p>
<p>– A te hibád.</p>
<p>– Nem tagadom. De nem fordulhatok ki önmagamból. Azonfelül a
nyári hónapok mindegyikében egy-egy fiu szabadságra megy, ami
munkatöbbletet jelent, de aki itthon marad, az viszont szeretne,
ebben a nagy melegben, kevesebbet dolgozni. Kardos Bernátra nyáron
egyáltalán nem számithatok, mert kizárólag Budán él, a Szinkör
körül, mert egy darabját akarja ott elsütni. Azt is tudod, hogy
vannak bizonyos munkák, amiket se télen, se nyáron nem szeretnek a
fiuk elvégezni.</p>
<p>– Tudom.</p>
<p>– Sohase szerettek telefonhoz menni hogy külső riportot
fölvegyenek.</p>
<p>– Tudom.</p>
<p>– Szeniczei pedig nyáron nagyobb csirkefogó, mint télen…</p>
<p>– Ezt is tudom.</p>
<p>– Hogy éjszaka nyugodtan kimehessen Ősbudába, nyolc óra előtt
hirtelen betelefonálja az anyagát, gyorsan hozzáhazudja, hogy ő
most egy másik szenzációs riportban nyomoz tovább, s ezzel
megszabadul attól, amitől annyira fél, hogy a dolgozatait
személyesen kelljen megirni… <span class="pagenum"><a name=
"Page_27" id="Page_27">-27-</a></span></p>
<p>– Ha tudod, hogy igy van, mért nem teszel ellene?</p>
<p>– Hiszen eleget szidom Szeniczeit, de végeredményében a lapra
nézve nem rossz, ha más irja meg az ő riportját, mert egyrészt
akkor jobban van megirva, másrészt, az esetleges alaphazugságtól
eltekintve, kevesebb részlethazugság van benne.</p>
<p>– Szeniczei még most is hazudik?</p>
<p>– Még a halála után három évvel is hazudni fog. De ezen már nem
lehet segiteni. Most, hogy Domahidi van szabadságon, ugy osztottam
be, hogy a telefonhoz Sikorszky és Remete felváltva mennek, aki
véletlenül elcsipi a Szeniczei riportját, az veszi fel.</p>
<p>– Nagyon igazságos megoldás.</p>
<p>– Ez azért van, mert az apámat Salamonnak hivták. De ez az
eleven igazságérzetem semmit sem használt, mert Remete meg van
őrülve.</p>
<p>– Mitől?</p>
<p>– Attól, hogy <i>A Hét</i> három folytatásban közölte Remetének
a Rózsaszin Rezeda cimü hosszabb elbeszélő költeményét, talán
azért, hogy lépést tartson a modern költészettel, talán azért, hogy
ma már ritkán irnak hosszabb elbeszélő költeményeket, amik
egyáltalában közölhetők és speciálisan honorárium-mentesen
közölhetők volnának. Ettől a <span class="pagenum"><a name=
"Page_28" id="Page_28">-28-</a></span> három folytatásos
dicsőségtől Remetének a nyakkendőjébe ment az esze. Napokig néztem
már el, hogy a napihirekbe, amiket odaadok neki, szimbolikus
szamárságokat ken bele és a telefonhoz csak a tizenharmadik
csengetésre megy. Tegnapelőtt végül, miután a ráeső három vagy négy
telefonhoz-menést elbliccelte azzal, hogy vagy nem volt a szobában,
vagy ügybuzgó beszélgetést szinlelt bejáróinkkal, akiket végül
mégis ki fogok hajigálni redakciónkból…</p>
<p>– Azt már rég megtehetted volna!</p>
<p>– Tegnapelőtt mondom beleesik a Szeniczei telefon-riportjába,
előbb kiabál, hogy „Gyorsiró! Gyorsiró!“, ami már magában ökörség,
mert nagyon jól tudja, hogy nincs gyorsiró a lapnál és ha volna,
már rég leszokott volna a gyorsirásról, nehogy minden munkát a
nyakába varrjanak; aztán felveszi, amit Szeniczei bemond, egy
propeller-balesetet, amelynél valaki a propeller-deszka mellé
lépett és a Dunába esett…</p>
<p>– Na és? – érdeklődött János.</p>
<p>– És odahozza hozzám a jegyzeteit…</p>
<p>– De az illetővel mi történt?</p>
<p>– Az mindegy, kérlek: nem abból lett a baj. Odahozza hozzám a
jegyzeteit és azt mondja:</p>
<p>„Itt az anyag“. <span class="pagenum"><a name="Page_29" id=
"Page_29">-29-</a></span></p>
<p>„Mért hozod az anyagot? – kérdeztem tőle. – Mért terheled a
fejemet vele?“</p>
<p>„Hogy megirasd valakivel“.</p>
<p>„Te nem tudod megirni?“</p>
<p>„Nemhogy nem tudom, de nem akarom“.</p>
<p>„Pali – mondom – nincsenek otthon nálad“.</p>
<p>„Nevetséges! Hogy jövök én ahhoz, hogy száraz
propeller-baleseteket irjak meg a lapnál az én irodalmi
nevemmel“.</p>
<p>– Előbb próbáltam tréfálni, mondtam, hogy egy
propeller-balesetnél szó sem lehet szárazságról, az egy par
excellence nedves esemény. Erre ő azt mondja, hogy ezt nem lehet
egy sületlen viccel elintézni. Ez már bántott.</p>
<p>„Pali – mondom – ne jártasd a szád, eriggy, ird meg a
riportod!“</p>
<p>„Nem irom és más hangot kérek. Hallatlan, hogy egy kuli igy
beszélhessen velem!“</p>
<p>– Még egyszer megpróbáltam elsimitani a dolgot.</p>
<p>„Te összetéveszted a Rózsaszin Rezedát a Rózsaszin Mimózával. Az
egy olyan érzékeny állat“.</p>
<p>Erre aztán egészen megvadult:</p>
<p>„Nem türöm, hogy az irodalmi müködésembe belegázolj! Te egy
szürke szamár vagy, aki még életedben le nem irtál egy irodalmi
<span class="pagenum"><a name="Page_30" id=
"Page_30">-30-</a></span> sort és itt hajcsároskodol és káplárkodol
olyan embereken, akiket meg sem érthetsz…“ – hogy én nem érthetem
meg a Sikorszky ókorát és Remete legujabb korát! Na, erre kénytelen
voltam azt mondani, hogy Pali, szedd össze a sátorfádat és azonnal
menj, amerre látsz, éppen eleget javitottam már a helyesirási
hibáidat, amit a szimbolizmus köpenyege alatt csempésztél az
asztalomra. Ami ugyan nem egész igazság, mert Remete aránylag a
legjobb helyesiró az egész redakcióban, de én is dühös voltam. Erre
ő azt mondja, hogy fütyül rám, nekem nincs felmondási jogom és nem
lép ki és amint látod, most is ott ül az asztala mellett, de én nem
adok munkát neki.</p>
<p>– Ezért hivtál haza?</p>
<p>– Ezért, kérlek. Ne haragudj, de ezt el kell intézni, különben
nem tudom őket kordában tartani.</p>
<p>– Küldd be Remetét.</p>
<p>– Én nem beszélek vele. De majd beküldöm.</p>
<p>Prokesch kiment. Kiabált az előszobába:</p>
<p>– Jóska!</p>
<p>– Tessék, szerkesztő ur! – dugta be magát Jóska.</p>
<p>– Mondja meg Remete urnak, hogy a <span class="pagenum"><a name=
"Page_31" id="Page_31">-31-</a></span> főszerkesztő ur kéreti
magához. (Remete ur ott ült a másik asztalnál.)</p>
<p>Jóska nem értette, miért kell neki közvetiteni ezt az üzenetet.
Mondani akart valamit, mert már sodorta az egyik oldalán bajuszát,
de Prokesch rászólt:</p>
<p>– Gyerünk!</p>
<p>Jóska tehát odaállt Remete elé és már mondta is:</p>
<p>– Tetszett hallani.</p>
<p>Remete megkeményitett hangon felelt:</p>
<p>– Nem hallottam semmit. Amit az az ur beszél, azt én nem
hallom.</p>
<p>Jóska vállat vont. Megbolondultak az urak. De az mindegy.</p>
<p>– Azt üzeni a Prokesch szerkesztő ur, hogy tessen bemenni a
főszerkesztő urhoz.</p>
<p>Remete fölkelt és bement János szobájába. János háttal állt
neki, az ablakon bámult ki, mert az járt fejében, hogy most sokkal
jobb volna Lellén, ahol ilyenkor vitorlázni szoktak. Egyszerre
látta a kék vizet, a tulparti hegyeket s a szemét megcsiklandozta
Elza kicsiny, karcsu, fürge, fekete trikós alakja.</p>
<p>Remete köhögött, hogy János észrevegye, hogy a szobában van.
János megfordult, egész nyersen és kurtán ezt mondta: <span class=
"pagenum"><a name="Page_32" id="Page_32">-32-</a></span></p>
<p>– Hallod-e! bocsánatot fogsz kérni Prokeschtől.</p>
<p>– Kérem szépen… – dadogott Remete, aki azt hitte, hogy majd
előadhatja a tényállást, bebizonyithatja, hogy neki van igaza s
csak azután kell bocsánatot kérnie.</p>
<p>– Tőlem ne kérj semmit – szólt János, – Prokeschtől kérj
bocsánatot.</p>
<p>És már hivta is Prokescht:</p>
<p>– Gyere be, kérlek. Remete bocsánatot akar kérni tőled.</p>
<p>Remetének nem volt ideje tiltakozni. Prokesch már bent volt:</p>
<p>– Szóval visszavonad, hogy kuli és hogy szürke szamár és hogy
nincs felmondási jogom?</p>
<p>Remete nem felelt.</p>
<p>– Na! – mondta türelmetlenül János.</p>
<p>Remete nem mert ellenkezni:</p>
<p>– Vissza, ha te visszavonod, hogy fogjam be a szám és hogy
érzékeny állat és hogy helyesirás.</p>
<p>– Az magától értetődik, azt én csak azért mondtam, mert
hecceltél. Szervusz – nyujtotta a kezét Prokesch.</p>
<p>– Szervusz – szólt még most is lesütött szemmel Remete.</p>
<p>– Mingyárt kapsz tőlem munkát – zárta le az aktákat Prokesch.
<span class="pagenum"><a name="Page_33" id=
"Page_33">-33-</a></span></p>
<p>– Kint vagyok a vizből – felelte Remete, de már a főszerkesztő
szobáján kivül.</p>
<p class="center">*</p>
<p>Ez történt Pesten, Lellén pedig ez:</p>
<p>Az egész család hiányát érezte Senkhy urnak. A megszokott
programmot nem lehetett végigcsinálni. Mikor harmadszor emlitették,
hogy igy-ugy János ezt csinálta, azt mondotta, Elza az egész
családra ráfogta, hogy szerelmesek Senkhybe.</p>
<p>– Papa, mama, ti a vallása miatt. Emma, te meg nem tudsz egy
férfivel egy hónapig érintkezni anélkül, hogy bele ne bomolj és
Nitouchet azzal gyanusitom, hogy már a télen belehabarodott.</p>
<p>– Nem abarodtam – tiltakozott a francia kisasszony, a többiek
csak nevettek a vádon.</p>
<p>Este azonban mégis Elza inditványozta, mikor a hugával
visszahuzódtak már, lefeküdni a szobájukba:</p>
<p>– Te, Emma, legyünk neveletlenek. Menjünk fel a Szépember
szobájába, nézzük meg, milyen parfőmök állnak az asztalán, hogy’
lógnak a ruhái a szekrényben, hogy’ állnak sámfákon a cipői. Gyere,
ez a legjobb ellenméreg <span class="pagenum"><a name="Page_34" id=
"Page_34">-34-</a></span> szerelem ellen. Mikor az ember látja a
férfi alkotó részeit a férfi nélkül.</p>
<p>– Azt nem szabad – mondta félénken Emma.</p>
<p>– Mindent szabad annak, aki meri. De ha nem akarsz részt venni
benne, maradhatsz.</p>
<p>– De azért én is…</p>
<p>– Na hát ha te is, akkor gyere és ne beszélj!</p>
<p>Bementek lábujjhegyen János szobájába, meggyujtották a
villanyt.</p>
<p>– Na itt nem sok nézni való van – mondta Elza – a Szépember
rendes fiu, a parfőmje csakugyan Indián Hay, amint gondoltam is.
Madarat tolláról, embert illatáról. Ugy látszik, kölni vizzel
keveri. Nem finom, de nem is közönséges. Ez a fehér ebben a
fecskendős üvegben azt jelenti, hogy a parfümjét vizzel higitja és
ugy spricceli szét a szobájában. Tehát nem pazarló. Könyve nem sok
van.</p>
<p>– Vakációra minek hozna magával sok könyvet?</p>
<p>– Hogy olvasson. De ugy látszik, nem nagyon olvas. Az még nem
baj Add csak ide azt a könyvet az éjjeli szekrényről. Látod, husz
oldal sincs felvágva belőle. Nyisd ki a szekrényét.</p>
<p>– Az igazán nem illik. <span class="pagenum"><a name="Page_35"
id="Page_35">-35-</a></span></p>
<p>– Te csacsi! A nem illik azzal kezdődött, hogy ide bejöttünk. Ez
az általános nem illik. Részlet nem-illikek most már nincsenek.</p>
<p>Emma kinyitotta a szekrényt.</p>
<p>– Nagyon rendes! – konstatálta Elza. – Bohémségről szó sincs.
Sőt ha nem csalódom, levendula-szagot érzek. Nyulj csak oda az
ingek alá.</p>
<p>– Ó, még azt is!</p>
<p>– Nyulj már!</p>
<p>Emma ezt is megtette. Egy kis párna került elő.</p>
<p>– Ugy-e mondtam! Mit szólsz, milyen detektiv vagyok? Ebben a
párnában levendula van. Szépembernek babája van. Mert ilyen
levendula-párnácska csak anyától vagy szeretőtől származhatik.</p>
<p>– Miket beszélsz!</p>
<p>– Igazakat. És most jön az iróasztal.</p>
<p>– Lehetetlen, hogy azt is…</p>
<p>– Mingyárt meglátod, hogy lehetséges.</p>
<p>És Emma már próbálta kihuzni a kis középső fiókot. Nem ment.</p>
<p>– Ez be van csukva. Tehát ami érdekes Szépemberben van, az itt
van. Eredj csak, hozd át az összes kulcsainkat.</p>
<p>– Egyedül maradsz egy férfi szobájában? – szepegett Emma.</p>
<p>– Képzeld! Egyedül merek maradni. <span class="pagenum"><a name=
"Page_36" id="Page_36">-36-</a></span> Igaz ugyan, hogy
bátorságomat kicsit enyhiti az a szomoru tény, hogy a férfi nincs
itt. Menj már!</p>
<p>Emma hozta a kulcsokat, Elza szorgalmasan végigpróbálta őket. Az
utolsóelőtti kulcs nyitotta a fiókot. Elza kihuzta, belenézett és
azonnal meglátta a sarokban az egymásra fektetett női
leveleket.</p>
<p>– Itt nincs semmi! – mondta hirtelen és hamar visszalökte a
fiókot. – Már mehetünk is.</p>
<p>– Ugy-e, hogy nem volt értelme neki, hogy bejöttünk?</p>
<p>– Persze, hogy nem volt. De néha értelmetlen dolgokat is el kell
követni. Unalmas mindig csupa értelmeset csinálni. Oltsd el a
villanyt.</p>
<p>A lányok lefeküdtek. Elza várt, amig Emma elalszik, akkor
fölkelt, magára kapta a hálóköntösét és ujra belopódzott János
szobájába. Kihuzta a fiókot, kivette a leveleket és kezdte olvasni
őket. Mind gyorsabban, gyorsabban, mind nagyobb érdeklődéssel
olvasott. És mindig idegesebb lett tőlük.</p>
<p>A göndör fejben egyszerre világos lett, amit sem a Gotthelf-pár,
sem maga János nem látott meg. Ezt a fiut a szeretője akarja
megházasitani! Az beszélte rá, hogy idejöjjön, az mondja neki
folyton, hogy maradjon s tapogatózó <span class="pagenum"><a name=
"Page_37" id="Page_37">-37-</a></span> kérdéseket tesz fel
mindenütt, hogy tájékozódjon, mennyire haladt már a dolog?</p>
<p>Elza, aki már megbarátkozott Jánossal, összeszokott vele s talán
érzett is valamit iránta, egyszerre fellázadt a szerep ellen, amit
neki akartak osztani, anélkül, hogy megkérdezték volna őt is.
Minden átmenet nélkül gyülölni kezdte ezt a férfit, akit már-már
nemcsak hozományvadásznak látott, hanem még annál is rosszabbnak:
eszköznek a kedvese kezében. Nem tudhatta, hogy János még nem vette
észre, mit akar Adél.</p>
<p>Mikor a levélköteg elfogyott, Elza didergett már. Visszasuhant a
szobájába, csak ugy, a sötétben bujt bele ágyába s vacogva huzta
magára a takarót.</p>
<p>Reggel fejfájósan és rosszkedvüen kelt fel és szótlanul ült a
reggeli mellé.</p>
<p>– Mi bajod, Elzus? – tudakolta Gotthelf papa.</p>
<p>– Semmi.</p>
<p>– Nem aludtál, lányom – vette észre Gotthelfné.</p>
<p>– Lázam volt. Azt hiszem, meghültem.</p>
<p>– Megmérted magad?</p>
<p>– Nem.</p>
<p>– Hát az istenért – rémüldözött az anya – mért vagy olyan
könnyelmü? Mért <span class="pagenum"><a name="Page_38" id=
"Page_38">-38-</a></span> nem méred magad, ha azt hiszed, hogy
lázad van? Talán a gyomrodat rontottad el?</p>
<p>– Abban is lehet valami, – mondta egy kis öngunynyal Elza és
arra gondolt, hogy csakugyan voltak émelygései, miközben a
leveleket olvasta.</p>
<p>Mamzelle Nitouche már hozta a hőmérőt.</p>
<p>– Ónod alá! – adta át Elzának.</p>
<p>– Jó hogy mondod, különben az orromba dugtam volna!</p>
<p>Ennek a megjegyzésnek a szülők már örültek. Ha Elza még
hadakozik Nitouche-sal, akkor nem nagyon beteg. Csakugyan nem volt
láza. De fürödni nem ment; a szobájában olvasott csaknem egész
nap.</p>
<p>Este már kijelentette:</p>
<p>– Unom Lellét. Elég volt. Menjünk haza Pestre.</p>
<p>– Ugyan Elzi! – mondta Emma – olyan szép itt az ősz!</p>
<p>– Nekem nem kell.</p>
<p>– És a szerkesztő visszajön – kockáztatta meg Gotthelf papa.</p>
<p>– Nekem az se kell.</p>
<p>– Majd alszunk rá egyet, – próbálta elintézni Gotthelfné.</p>
<p>Másnap János megjött. Alig ismert rá a <span class=
"pagenum"><a name="Page_39" id="Page_39">-39-</a></span> vidám
családra, melyet két nap előtt hagyott Lellén. Mindenkinek lógott
az orra.</p>
<p>– Elza beteg – magyarázta Gotthelfné. – Az mindig nagyon
meglátszik rajtunk.</p>
<p>Ebédig a lány le se jött a szobájából s akkor nagyon hidegen és
feszesen üdvözölte Jánost és ha ugy fordult a beszéd, hogy szólnia
kellett hozzá, kikerülte a megszólitást.</p>
<p>Ebéd után János megpróbált közeledni hozzá.</p>
<p>– Elzike, beteg?</p>
<p>– Nem vagyok beteg.</p>
<p>– Akkor mért olyan rosszkedvü?</p>
<p>– Mert nincs jókedvem. Ideges vagyok.</p>
<p>– Amig itt voltam, egyszer sem láttam idegesnek.</p>
<p>– Most mégis az vagyok. Kérem, ne faggasson. Ellenben ha
szivességet akar tenni nekem…</p>
<p>– Hogyne akarnék – mondta János igazán meleg, őszinte hangon és
végigsimogatta szemével a néger-arcot.</p>
<p>(– Mit komédiázik? Hogy mer ez <i>nekem</i> komédiázni! –
haragudott magában a lány, de fennhangon nem ezt mondta):</p>
<p>– Ha szivességet akar tenni, beszélje rá a mamáékat, hogy holnap
már Pestre menjünk. Attól félnek, hogy maga iránt való
udvariasságból most itt kell ülnünk. <span class="pagenum"><a name=
"Page_40" id="Page_40">-40-</a></span></p>
<p>– Elzike, maga az ilyesmit olyan egyszerüen és egyenesen szokta
elintézni.</p>
<p>– Nincs már kedvem az egyenességhez.</p>
<p>– Bántotta valaki?</p>
<p>– Bántott.</p>
<p>– Mivel?</p>
<p>– Azt nem mondom meg.</p>
<p>– És ki volt az?</p>
<p>– Azt sem mondom meg.</p>
<p>– Rám haragszik?</p>
<p>A lány tétovázott, hogy ne mondjon-e meg mindent? De eszébe
jutott, hogy ahhoz semmiesetre sincs joga.</p>
<p>– Nem… – felelte – nem magára külön. Mindenkire. Beszélje rá az
öregeket, meg fogom köszönni.</p>
<p>János egy kicsit kidobottnak érezte magát és fájt neki Elza
kedvetlensége. De szólt Gotthelféknek, hogy utazzanak, ha Elza nem
jól érzi magát Lellén.</p>
<p>– Gondolja szerkesztő ur, hogy nem szeszély?</p>
<p>– Ha szeszély is, teljesiteni kell. Elza van olyan kedves kis
lány, hogy megérdemli.</p>
<p>Nagy pakkolás volt másnap. János már a reggeli gyorssal
elutazott. Ugy volt, hogy Gotthelfék csak másnap mennek. Mikor a
család a vasutról hazajött, Elza a kertet segitett öntözni. Ő
tartotta a kezében a kis öntöző <span class="pagenum"><a name=
"Page_41" id="Page_41">-41-</a></span> kocsi csövét, lespriccelte a
cselédeket és kitalálta azt, hogy a villa falát is meg kell
öntözni, mert nagyon sok meleget szivott magába egész nap. És mikor
a kertész-gyerek nem tudta feltolni a kocsit egy virágágyra, ő maga
feküdt mögéje és zökkentette föl a fűre az elakadt kerekeket.</p>
<p>A család nem tudta mire vélni ezt a mozgékonyságot, amit a kert
rácsán át látott.</p>
<p>Elza már kiabált elébük:</p>
<p>– Emma! Nitouche! Gyertek csónakázni. Nem vitorlával, ne
féljetek! Majd én evezek.</p>
<p>– Mi lelt téged? – kérdezte Gotthelfné.</p>
<p>– Elmult a rosszkedvem.</p>
<p>– Most, az utolsó napon! Kár, hogy nem előbb!</p>
<p>– Mért volna ez az utolsó nap?</p>
<p>– Mert már összepakkoltunk.</p>
<p>– Hát majd kipakkolunk.</p>
<p>Gotthelf csóválta a fejét. Nitouche meg volt botránkozva. Emma
nem értette. Gotthelfné éles anyaszemmel azonnal megállapitotta,
hogy a lánya szerelmes Senkhy urba. A diagnózis egészen jó volt.
Arra nem gondolhatott Gotthelfné, hogy a lánya gyülöli ezt az
embert. Arra nem láthatott semmi okot.</p>
<p>S miután, ki-ki a maga módja szerint, ebéd felett, megmondta a
maga véleményét Elzának, a család tovább is Lellén maradt.
<span class="pagenum"><a name="Page_42" id=
"Page_42">-42-</a></span></p>
<p>– Kár! Szép embeer is kelenee! – fejezte ki sajnálkozását a
francia kisasszony.</p>
<p>– Jó, jó, – mondta Gotthelf – megszoktuk, hát most leszokunk
róla. Csak meg ne sértődjék, ha meghallja, hogy mi
ittmaradtunk.</p>
<p>– Szépember nem olyan ember, aki megsértődik – fejezte ki enyhe
formában sokkal keményebb gondolatát Elza.</p>
<p>– Nagyon derék fiu, – mondta Gotthelfné – ne tégy ugy, mintha
nem te tudnád legjobban.</p>
<p>– Tényleg én tudom legjobban – mondta Elza.</p>
<p>És a Gotthelf-család tovább nyaralta az ősz elejét Lellén, az
Anna-lakban. <span class="pagenum"><a name="Page_43" id=
"Page_43">-43-</a></span></p>
<div class="chapter">
<h2>XVIII. FEJEZET.</h2>
</div>
<p class="summary">Egy kis politikai zenebona, Senkhy János része
abban</p>
<p>A tófalusi kerület képviselője, Rásay Emőd, a legrégibb magyar
családok egyikéből származott. A Rásay-család volt az, amelyről
Anonymus a legbiztosabban tudja, hogy a honfoglalásban résztvett s
a modern történeti kutatás, amely sok helyütt földeritette, hogy a
Névtelen Jegyző téved, ezen a ponton egyetért Béla király
irodavezetőjével s a Rásay-családot a honfoglalás aktiv
részvevőjének tekinti. Ezért már régtől fogva megvolt az a szándék,
hogy Rásay Emődöt, az öreg árpádkorit, bevigyék a főrendiházba.
Maga Rásay éppugy szeptemberre várta kinevezését, mint ahogy Adél
Jánosnak szeptemberre mondta a tófalusi kerület megürülését.</p>
<p>Szeptemberben azonban a kinevezés nem történt meg. Nem mintha
kétségessé váltak volna Rásay Emőd érdemei a főrendségre,
<span class="pagenum"><a name="Page_44" id=
"Page_44">-44-</a></span> vagy hogy Bécsben akadályok merültek
volna fel az akta aláirattatására; nem. Itthon volt némi hiba.</p>
<p>A nyári szünet után következő első minisztertanácson került ujra
szóba Rásay kineveztetése. A minisztertanács után a
pénzügyminiszter, akit nem nevezek meg (mert Magyarországon egészen
mindegy, hogy ki a pénzügyminiszter és e sürü sorok irója legalább
tiz évre visszamenőleg nem tudja, hogy ki mindenki volt
pénzügyminiszter, a pénzügyminiszter, mondom, félrevonta a
miniszterelnököt és ezt mondta neki:</p>
<p>– Sándor, kérlek, a tófalusi kerület dolgában volna egy
propozicióm.</p>
<p>A miniszterelnök, akiről már megmondtam, hogy mindenkit
meghallgatott és mindenkit szeretett volna kielégiteni, most sem
azt felelte, hogy a tófalusi kerület dolgában nincs már módja
propoziciókat figyelembe venni, hanem igy szólt:</p>
<p>– Mivel állhatok rendelkezésedre?</p>
<p>– Van itt egy kitünő ember, akire közéletünknek régen szüksége
volna már, egy fiatal, hogy ugy mondjam, tudós, aki a pénzügynek
legjobb teoretikusa s aki a szaktudását nagyszerüen érvényesithetné
mihamarabb.</p>
<p>– Kérlek alásan – mondta a miniszterelnök. <span class=
"pagenum"><a name="Page_45" id="Page_45">-45-</a></span></p>
<p>– Podolányi Elekről beszélek, akinek a nevét gazdasági kérdések
megvitatása körül nyilván hallottad már.</p>
<p>A miniszterelnök most már érezte, hogy bajban van. Podolányi
Elekről tudta, hogy a pénzügyminiszter családjában nevelősködött.
Azt hitte, hogy a pénzügyminiszter a fiatalembert már régen bedugta
a saját minisztériumába s gyorsabb előléptetésekkel ott rója le
iránta háláját. Nem gondolt rá, hogy minisztertársa politikai
karriert óhajt juttatni pártfogoltjának. Ezért csak ennyit
válaszolt:</p>
<p>– Kérlek alásan…</p>
<p>Viszont a pénzügyminiszternek ez nem volt elég.</p>
<p>– Eszerint számithatok arra, hogy a párt Podolányi Eleket jelöli
hivatalosan Rásay kerületébe?</p>
<p>– Kérlek alásan – felelte a miniszterelnök. De aztán, nehogy a
tárgyalás ilyen kellemetlen állapotban záruljon le, még hozzátette:
– Beszélgetünk róla.</p>
<p>A miniszterelnök ugy gondolta, hogy beszél Füredy Fábián
gróffal, hátha annak már nem is kell a tófalusi kerület, s akkor
rendben van az ügy. Este a klubban már meg is szólitotta
Füredyt:</p>
<p>– Mondd csak, Fábián, reflektálsz te még Tófalura? <span class=
"pagenum"><a name="Page_46" id="Page_46">-46-</a></span></p>
<p>Füredy megmondta, hogy megbeszélésük szerint szeretné a
mandátumot betöltetni.</p>
<p>– Mert kérlek, másfelől is nizusok vannak – mondta a
miniszterelnök.</p>
<p>– De hiszen megállapodtunk még a tavaszszal, nemde?</p>
<p>– Igen, igen, de, mondom, törekvéseket látok…</p>
<p>– Kérlek szépen, a törekvéseket próbáljuk talán máskép
kielégiteni, de nincs módomban… nem egészen a magam ügye…</p>
<p>Füredy ugy gondolta, hogy a beteg Adélnak, akinek ez volt az
első irányu ilyen kérése, nem mondhatja, hogy az igéret a beváltás
pillanatában füstbe ment.</p>
<p>– Kérlek alásan, – felelte a miniszterelnök és hogy a kérdés
ezen az oldalon is nyitva maradjon, hozzátette: – Beszélgethetünk
róla.</p>
<p>Nehogy azonban mingyárt beszélni kelljen róla, Rásay
kinevezését, melynek a minisztertanács után következő héten kellett
volna megtörténnie, egy kicsit féretette. Rásaynak nem volt sürgős
a dolog, innen tehát nem kellett komplikációktól tartani. Az
árpádkori férfiu oly magától értetődőnek tartotta főrendségét, hogy
egy-két hét nála nem differált. A pénzügyminiszter is várt, mert
biztosnak vélte az ügy elintéződését. Csak Füredy <span class=
"pagenum"><a name="Page_47" id="Page_47">-47-</a></span> Fábiánnak
kellett megszólalnia, mert Adél irt Brioniból és megkérdezte, mi
van a tófalusi kerülettel?</p>
<p>Füredy szólt, a miniszterelnök kénytelen volt megmondani, hogy
Podolányi Elek javára lépések történtek nála.</p>
<p>– Talán intéznétek el egymás között? – mondta a
miniszterelnök.</p>
<p>Füredy csakugyan beszélt a pénzügyminiszterrel, aki egyelőre nem
lépett vissza.</p>
<p>– Nekem nagyon kinos volna, – mondotta – Sándor kvázi megigérte,
én az illetőt megnyugtattam, most <i>fausse position</i>-ban
volnék, ha…</p>
<p>– Én is, a legnagyobb mértékben – felelte Füredy s csakugyan azt
irta Adélnek, hogy a mandátum meglesz, csak Rásay kineveztetése
huzódik egyelőre.</p>
<p>János feljárt ugyan a klubba, de erről a kis válságról még nem
tudott, mert a mandátumról vele nyiltan eddig csak Adél szólott,
Füredyvel keveset érintkezett s politikai szereplése egyelőre abban
merült ki, hogy hetenkint kétszer sakkozgatott Frideczky
báróval.</p>
<p>S a tófalusi kerület mandátuma mind mérgesebb ügy lett, mert
most már nemcsak a két miniszter tárgyalt kétfelől a
miniszterelnökkel, hanem segitőtársakat vettek maguk mellé, akiknek
mindegy volt a tótfalusi mandátum <span class="pagenum"><a name=
"Page_48" id="Page_48">-48-</a></span> s látszólag véletlenül
hozták szóba a miniszterelnöknél a tótfalusi kerületet s adták le
véleményüket részben Podolányi Elek, részben Senkhy János mellett.
Füredy Fábiánnak azonban kevesebb hive volt a kabinetben, mert
halották félfüllel, hogy a miniszter barátnőjének egyik rokonáról
van szó, ami mégis kevesebb, mint egy másik miniszter gyermekeinek
a nevelője. Egyrészt kevesebb, másrészt kényelmetlenebb. Mikor az
ügy kezdett már egészen rosszra fordulni, Füredy megirta Adélnak, –
bár félénken még – hogy a politikai események által létrehozott uj
konstelláció esetleg kivánatossá teszi, hogy a tófalusi mandátum
betöltésénél az eddigiektől eltérő szempontok is
érvényesüljenek.</p>
<p>Adél azonban elhatározta, hogy Pestre utazik, noha orvosai
tanácsa szerint mindaddig Brioniban kellett volna maradnia, mig a
délszaki levegőt hegyvidékivel nem válthatja föl, ami csak november
végén következett volna el.</p>
<p>Váratlanul állitott be a fővárosba.</p>
<p>Mikor Adél megjelent Jánosnál, a fiut nagyon meglepte a váratlan
érkező. Ha János azok közé tartozott volna, akik figyelik önmagukat
és be tudnak számolni magukról maguknak, csodálkozva állapithatta
volna meg, hogy ez az első találkozásuk, amelynél <span class=
"pagenum"><a name="Page_49" id="Page_49">-49-</a></span> nincs az
az ösztöne, hogy mindakét karjával magához ölelje és összeroppantsa
az asszonyt, csókokkal vegye el a lélekzetét; most először nem
bizseredett meg a vére, mikor a vaniliaparfőm közel jött hozzá.
Most először vizsgálgatta a nő arcát ugy, hogy amit lát rajta,
annak nem kell okvetlenül gyönyörünek és kivánatosnak lenni.</p>
<p>Adél most is naptól feketedett volt, de arcban mintha valamivel,
valami kevéssel, kövérebb lett volna a kelleténél, vonásai s éppen
a legkedvesebbek, a szája körül, elhusosodtak, a pihenő és hizlaló
kura következtében.</p>
<p>– Csodálja, ugy-e, hogy csunyulok? – mondta az asszony.</p>
<p>– Hogy’ mondhat ilyet?</p>
<p>– Tudom, Jánoska, még nem dobattam ki a tükröt a szobámból, de
ha igy haladok, nemsokára kiadom a rendeletet. Azt akarja kérdezni:
hogy hogy’ vagyok? Köszönöm, Jánoska, nagyon jól, nagyszerüen!
Azért mertem eljönni Brioniból. Meg azért is jöttem, hogy lássam
magát.</p>
<p>– Mért nem hivott le?</p>
<p>– Azt hittem, nyakig van választási izgalmakban. De most hallom,
hogy választásról szó sincs. Mért nem irta meg, hogy akadályok
vannak? <span class="pagenum"><a name="Page_50" id=
"Page_50">-50-</a></span></p>
<p>– Én nem tudok akadályokról. Még nem üres a kerület</p>
<p>Az asszony nevetett:</p>
<p>– Persze, hogy nem, buksi! Amig nem tudják, kit tegyenek bele,
addig nem is lesz üres. De ha már itthon vagyok, körülnézek. Hátha
valaki másnak akarják adni a mandátumot?</p>
<p>– Adélka, tulajdonképpen mért adnák nekem?</p>
<p>– Mért?… mért?… mert én ugy kivánom. Azt csak nem türhetem, hogy
magát félretolják és későbbi igéretekkel traktálják. Ragaszkodom
ahhoz, hogy maga képviselő legyen.</p>
<p>– Ráérek két év mulva, amikor az általános választások lesznek.
Akkor nem is lesz olyan feltünő.</p>
<p>– Az sohase feltünő, hogy valaki, akit én szeretek, előre megy
az életben. És nem igaz, hogy ráérünk. Nincs idő, nincs.</p>
<p>– Ugyan! mért ne volna?</p>
<p>Az asszonynak kicsit elfátyolozódott a hangja:</p>
<p>– Mert… mert… Jánoska… az élet rövid és nem lehet benne két
esztendőkkel dobálózni. Ugyse vagyok megelégedve magával.</p>
<p>– Miért nem? Jól viseltem magamat. <span class=
"pagenum"><a name="Page_51" id="Page_51">-51-</a></span></p>
<p>– Elszaladt Gotthelféktől.</p>
<p>(Jánost ez, – nem a vád, hanem, hogy Adél emliti Gotthelféket,
valahogy kellemetlenül érintette. Mondja, hogy nem szaladt el? Hogy
még szeretett volna ott maradni, de elküldték s hogy ez neki
fájt?)</p>
<p>– Elég időt töltöttem náluk.</p>
<p>– Kevés volt; nem barátkozott össze velük. Alig irt róluk három
szót a leveleiben.</p>
<p>– Mit irtam volna róluk?</p>
<p>– Hogy megkedvelte őket. Jánoska, higyje el, hogy az a nagyobbik
lány ritka kedves jószág. Én mondom magának, én értek hozzá.</p>
<p>– Mért dicséri? – kérdezte bizonytalanul János, akinek igen-igen
jól esett, hogy Adél dicséri Elzát.</p>
<p>– Mert igazságos vagyok. Maga nem tudja, milyen ritka az okos nő
ezen a világon. Az a kislány okos, bájos, kellemes…</p>
<p>– Nem szép – próbálta ellenevetni János meggyőződés nélkül.</p>
<p>– Ebben igaza van.</p>
<p>(Nincs igazam – szerette volna János mondani, de nem
mondta.)</p>
<p>– Az a kislány nem szép, de a szépség veszedelmes valami,
Jánoska. Aki ma nem szép, tiz év mulva lehet, hogy szép lesz. De
<span class="pagenum"><a name="Page_52" id=
"Page_52">-52-</a></span> aki ma szép, arról biztos, hogy tiz év
mulva már nem lesz az. Nézzen rám.</p>
<p>– Maga szép.</p>
<p>– Jánoska, szép, hogy szépnek lát, vagy ha nem lát is annak,
szépnek mond. De én már nem vagyok szép. Csak az élet szépiti, vagy
tartja meg szépnek a nőt, én már nem élek, én már csak azon
fáradozom, hogy éljek. Az más.</p>
<p>János ezt nem értette, nem is felelt rá.</p>
<p>– És a nő olyan szép, amilyen szépre beszélni tudja magát annak,
akihez szól. Az a kislány, ha kinyitja a száját, szép. Szebb, mint
én voltam.</p>
<p>– Mért hasonlitja magával össze?</p>
<p>– Csak.</p>
<p>– Nem szebb.</p>
<p>– De szebb, mert a szabályosan szép arcok mindig annak a
veszélyét hordják magukban, hogy aki rájuk néz, azt hiszi: mögöttük
nem-okos lélek van. Láthatja, mindezt csak azért mondtam, hogy
nagyon megdicsérjem magamat. Hogy azt állitsam, hogy én nemcsak
szép voltam, hanem eszem is volt. Sőt még most is van, Jánoska, –
Adél nagyon kedvesen mosolygott és hozzáfüzte – több, mint magának,
Jánoska. Tehát én a politikához is jobban értek. Ha megcsókol,
elhiszem, hogy nem haragszik azért, amit mondok. <span class=
"pagenum"><a name="Page_53" id="Page_53">-53-</a></span></p>
<p>János nagyon gyöngéden csókolta meg az asszonyt, aki behunyta
szemét a csók alatt.</p>
<p>Mikor elváltak, János megkérdezte:</p>
<p>– Mit parancsol, én mit csináljak?</p>
<p>– Semmit, Jánoska, majd én cselekszem valamit.</p>
<p>– Nehogy fárassza magát!</p>
<p>– Semmisem fáradság, amit szerelem fűt.</p>
<p>És Adél e naptól fogva elkezdte erélyesen intézni a tófalusi
mandátum ügyét.</p>
<p>De Füredy már nem tudta előbbrevinni a dolgot, Podolányi Elek
kilátásai határozottan jobbak voltak. Adél látta, hogy másutt kell
hozzányulnia a kérdéshez.</p>
<p>– Mutasson be engem Frideczkynek – mondta egy délután a
grófnak.</p>
<p>A miniszter nem tudta mire vélni ezt a kivánságot.</p>
<p>– Frideczkynek?</p>
<p>– Igen. Hallom, hogy nagyon érdekes ember.</p>
<p>– De hol mutassam be?</p>
<p>– Itt. (Az akadémia-uccai lakáson voltak.)</p>
<p>A gróf erre is csóválta fejét.</p>
<p>– Ugyan, Fábián, miért ne hozhatná ide a bárót? Ez a hely…
istenem, ez már ugyis csak társadalmi érintkezésünk szinhelye.</p>
<p>– De még lehet… <span class="pagenum"><a name="Page_54" id=
"Page_54">-54-</a></span></p>
<p>– Nem, Fábián, már nem lehet. Azok az idők egészen elmultak. (A
Tátra óta Adél a gróf különben is ritka szerelmi hevüléseit mindig
elháritotta.)</p>
<p>– Ha nagyon kivánja, hogy idehozzam a bárót…</p>
<p>– Nagyon kivánom. Sőt azt is kivánom, hogy ha idehozta, magamra
hagyjon vele.</p>
<p>– Furcsa kivánság.</p>
<p>– Nem teljesithetetlen.</p>
<p>– De Adél, gondolja meg…</p>
<p>– Féltékeny az öregre?</p>
<p>A gróf nevetett.</p>
<p>– Kérem. Itt lesz az öreg holnap délután és én nem leszek
itt.</p>
<p>A gróf másnap csakugyan felvitte báró Frideczkyt, aki boldog
volt, hogy ő vele valaki, sőt nőnemü valaki, meg akar
ismerkedni.</p>
<p>Adél olyan kedves tudott lenni az öreghez, hogy az azt hitte;
álmodik s ötven esztendővel csuszott vissza életében. Az első
csésze tea után a gróf egyszerüen távozott, a bárót ottfogta Adél.
S akkor elkezdte mondani neki azt, amiért a bárót hivta. Nagyon
hangosan, értelmesen és jól tagoltan beszélt az öreggel, folyton
ügyelve rá, hogy az lássa a száját.</p>
<p>– Ó, ó – mondta Frideczky többször – hát erről van szó?…
<span class="pagenum"><a name="Page_55" id=
"Page_55">-55-</a></span></p>
<p>Aztán meg:</p>
<p>– Ezt én nem is tudtam! Senkhy barátom egy szót sem szólt
nekem.</p>
<p>Mikor a tényállást már tudomásul vette, az öreg ur kicsit
elszontyolodva kérdezte:</p>
<p>– De én hogy’ segithetek ezen? Én félretolt ember vagyok. Engem
már soha se kérdeznek.</p>
<p>– Akar segiteni rajta a kegyelmes ur?</p>
<p>– Akarok, hogyne akarnék! Az én legkedvesebb barátomon!</p>
<p>– Akkor idefigyeljen.</p>
<p>És Adél elmondta a haditervét. Pontosan, a legkisebb
részletekig.</p>
<p>Az egyik részletnél a báró megkérdezte:</p>
<p>– Ezt én csak ugy mondom a miniszterelnöknek, vagy valóban meg
is történik?</p>
<p>– Ha a kegyelmes ur akarja, meg is történhetik.</p>
<p>– Boldog vagyok! Boldog vagyok! De ez nagyon sok utánjárásba
kerül… Emlékszem, a Hidassy-családnál fordult elő… nagyon sokat
szaladgáltak… Koros ember vagyok…</p>
<p>– Ha az okmányok megvannak, akkor nem megy a dolog nehezen. Csak
a miniszterelnökkel intézzük el előbb.</p>
<p>– Boldog vagyok! Boldog vagyok! – mondta báró Frideczky, mikor
kitotyogott az Akadémia-uccai lakás ajtaján. <span class=
"pagenum"><a name="Page_56" id="Page_56">-56-</a></span></p>
<p>Másnap délelőtt a budai sárga miniszterelnöki palotának egészen
szokatlan látogatója volt. Báró Frideczky, aki már a hivatalos
ebédekre-vacsorákra sem járt el oda legalább tiz esztendő óta s
délelőtt talán soha nem volt ott, megjelent a miniszterelnök
titkáránál.</p>
<p>Természetes, hogy mindenkit félretéve, a miniszterelnök azonnal
Frideczkyt fogadta.</p>
<p>– Drága öregem! – kiabálta a miniszterelnök – mit jelent ez a
különös látogatás? Miért nem szóltál tegnap este a klubban, hogy
beszélni akarsz velem? Miért fárasztottad magadat?</p>
<p>– Nem akartam, hogy tudják, amiről beszélünk. És mert a hallásom
kicsit gyönge és nektek hangosabban kell szólnotok hozzám, nehéz
nekem titkokat megbeszélnem veletek.</p>
<p>És Frideczky előadta, hogy neki az a kivánsága, hogy a tófalusi
kerület mandátumát Senkhynek adják.</p>
<p>A miniszterelnök azt hitte, hogy ez a kérdés, mely már éppen
eleget zavarta a fejét, az öreggel szemben könnyen elintézhető:</p>
<p>– Kérlek szépen, a párt határozottan azt kivánja, hogy bizonyos
Podolányi Eleket jelöljünk.</p>
<p>– Ragaszkodom, ragaszkodom! – mondta <span class=
"pagenum"><a name="Page_57" id="Page_57">-57-</a></span> a báró,
aki nagyon régen nem használta már ezt a szót.</p>
<p>– De édes öregem… te egyáltalán nem szoktál… – mondta a
meglepett miniszterelnök.</p>
<p>– Éppen azért, mert nem szoktam, nagyon kérlek Sándor, hogy ezt
a kivánságomat teljesitsd.</p>
<p>– De lehetetlen, drága öregem, lehetetlen.</p>
<p>Frideczky fölkelt:</p>
<p>– Kérlek szépen… akkor leszel szives és audenciát kérsz számomra
a felségtől…</p>
<p>A miniszterelnök megrettent. Az hiányzik még, hogy egy ilyen kis
ügy a felség elé kerüljön!</p>
<p>– De… megbocsáss… <i>ez</i> igazán nem éri meg, hogy…</p>
<p>– A felséges ur meg fogja hallgatni egy régi szolgájának
panaszát.</p>
<p>– Kétségtelen, kétségtelen.</p>
<p>A miniszterelnök beleizzadt abba a gondolatba, hogy ez a makacs
öreg tényleg megjelenik a Burgban és beszél az uralkodóval, akinek
valóban hajlandósága van arra, hogy régi embereivel még
apróságokban is kegyes legyen. Visszaültette a karosszékbe
Frideczkyt.</p>
<p>– Hát, kérlek – mondotta – esetleg… majd utánanézünk… De
voltaképpen miért <span class="pagenum"><a name="Page_58" id=
"Page_58">-58-</a></span> kötöd magad ehez a fiatal emberhez?… aki
nagyon kedves, derék uriember… azonban te husz év óta nem
avatkoztál a pártunk életébe… egészen furcsa… valami speciális okod
van?</p>
<p>Az öreg közel hajolt a miniszterelnökhöz, mintha <i>az</i> volna
süket s megmondta az okot.</p>
<p>A miniszterelnök bólintott:</p>
<p>– Az más… az egészen más… Tehát voltaképpen <i>ezt</i> kérnéd a
felséges urtól, ha audenciára mennél?</p>
<p>– Ezt is.</p>
<p>– Kérlekalásan, ugy fog történni, ahogy óhajtod.</p>
<p>A miniszterelnök most már látta, a második számu kivánságból,
hogy Frideczky csakugyan egész biztosan elmenne a felség elé. Arra
nincs szükség, az kényelmetlen, inkább elintézi ő.</p>
<p>Elbucsuzott az öregtől, aki a mai makacsságával egyszerre
tekintélyt is kapott a szemében.</p>
<p>És a klubban még aznap délután szólt a pénzügyminiszternek:</p>
<p>– Barátom, a Podolányi jelöltsége a legjobb akarattal sem
megy.</p>
<p>A pénzügyminiszter elcsodálkozott a miniszterelnöknek ezen a
határozott hangján. <span class="pagenum"><a name="Page_59" id=
"Page_59">-59-</a></span></p>
<p>– Miért?</p>
<p>– Kérlekalásan… felsőbb helyen ragaszkodnak hozzá.</p>
<p>(A miniszterelnök már eszkomptálta, hogy Frideczky járt felsőbb
helyen, a felsőbb hely kegyesen hallgatta meg a legöregebb
szabadelvü-párti kérését és már emlitést is tett neki, a
miniszterelnöknek, a felsőbb hely, arról, hogy báró Frideczky
kivánsága tejesitendő, <i>ha lehetséges</i>. S amiről a felsőbb
hely ugy emlékezett meg, mint ha-lehetségesről, az okvetlen
lehetséges volt, sőt lehetetlen volt, hogy <i>ne</i> legyen
lehetséges.)</p>
<p>A pénzügyminiszter a Vár felé mutatott. Ugy kérdezte:</p>
<p>– Ott? Vagy még följebb?</p>
<p>A miniszterelnök, hogy végleg megszabaduljon ettől a gondtól,
kicsit füllentett is:</p>
<p>– Ott is, amott is.</p>
<p>A pénzügyminiszter elhallgatott s csak annyit gondolt magában,
hogy hallatlan, ujságiróknak ma már hová mindenhová vannak
összeköttetéseik! Hogy a miniszterelnök ez egyszer nem hazudik,
abban biztos volt. A felsőbb helylyel tréfálni nem lehet.</p>
<p>Két nap mulva jelentette a Budapesti Közlöny, hogy Rásay Emőd, a
tófalusi kerület képviselője, bevonul a képviselőházba.
<span class="pagenum"><a name="Page_60" id=
"Page_60">-60-</a></span></p>
<div class="chapter">
<h2>XIX. FEJEZET.</h2>
</div>
<p class="summary">Némi magyarázat és egyebek</p>
<p>Még mielőtt tovább mennénk a politikai élet utvesztőjében,
engedje meg a türelmes olvasó, hogy feleljek egy kérdésére, amit
már magában nyilván többizben fölvetett. E történetben egy nő
életének fonala három ágból fonódik össze. Doktor Cziller
Balázsnak, a tanügyi osztály főnökének felesége: barátnője a
kultuszminiszternek s szerelme Senkhy Jánosnak, a szerkesztőnek.
Hogy’ van ez? Mit szólnak hozzá a szereplők? Mit róluk és nekik a
külső világ, melyben többoldalu szerepüket játsszák? Hogy’ van az,
hogy senkisem tud semmit, olyan történések mellett, amik ebben a
nem-tulságosan-nagy városban titkok aligha maradhatnak?</p>
<p>Megnyugtathatom (vagy felháborithatom az olvasót) történetünk
ama pontján, amelynél most tartunk, már mindenki tud mindent.
Aminthogy bizonyos idő elteltével mindig tud <span class=
"pagenum"><a name="Page_61" id="Page_61">-61-</a></span> mindenki
mindent. Sem Cziller előtt, sem Füredy Fábián előtt nem volt már
titok Adél szerelme. A pártkörben tudták, <i>ki</i> a fiatal
publicista, kinek személye körül a tófalusi mandátum ügye
kavargott. Agitáltak is ellene ezen az alapon. A redakció is tudta,
hogy szerkesztőjének politikai szárnybontogatásait ki intézi.
Mindenki tudott mindent, sőt most már azt beszélték, hogy Czillerné
azért akarja előrevinni Jánost, hogy elváljon az urától és aztán,
ha már Jánosnak poziciója lesz, férjhez menjen hozzá. Gotthelfék,
akik mihelyt Pestre jöttek s csak egy kicsit érdeklődtek, mingyárt
minden adatot meg tudtak kapni János felől, nem értették az egész
lellei idillt, csak Elza hitte, hogy érti.</p>
<p>Maguk a szereplők mégis ugy járhattak a városban, hogy velük a
dolgukról senkisem beszélt.</p>
<p>Ez nem szokás.</p>
<p>Tragédiákat és komédiákat játszhatnak le egymás közt az emberek,
anélkül, hogy a nézők – akik nemcsak néznek, hanem látnak is –
beavatkoznának. Egy-egy ilyen rejtett (de mindig, vagy csaknem
mindig nyilvános) története az életnek, szinpaddá szigetelődik,
melyen a cselekvő és szenvedő hősök ágálnak, de hogy a nézőtér
felszóljon a szinpadra, ez, ugy-e bár, társadalmi megállapodás
alapján <span class="pagenum"><a name="Page_62" id=
"Page_62">-62-</a></span> lehetetlennek látszik. Aki a szinházban
tenne meg ilyet, kidobnák; aki az életben: az a második szóig el
nem juthatna, mert a szereplő, akivel beszélni óhajtana, egyszerüen
faképnél hagyná.</p>
<p>Ez igy van, olvasóm, igy van, nem lehet rajta változtatni, ha
még-olyan könnyü volna is! Csak igy tudnak a történetek a végükig
játszódni. Ha nem igy volna, már a kezdetüknél abbamaradnának.
Szerelmi bonyodalmaknál az egész világ <i>voyeur</i>, de hogy amit
látott, azt csak egymásközt tárgyalhatja meg s nem azzal, akit
kilesett: ez olyan erős belénk-neveltség, mint amilyen az, hogy
bizonyos, maguktól értetődő testiségekről nem szokás és nem is
lehet társaságban beszélgetést kezdeni.</p>
<p>János mindig kényelmetlennek érezte helyzetét, de megszokta.</p>
<p>Füredy Fábián, aki, mihelyt Adél rajta keresztül intézni kezdte
János életét, épp ugy tudta, miről van szó, mint ahogy Füredy
családja tudott a gróf és Adél viszonyáról, Füredy Fábián nem mert
szólni. A korkülönbség alapján érezte, hogy nem szólhat, semmit sem
tilthat meg egy nőnek, akinek ő, a koros gavallér, csak anyagi
rekompenzációt tud nyujtani mindazért, ami életviditó ajándékot
kapott tőle. <span class="pagenum"><a name="Page_63" id=
"Page_63">-63-</a></span></p>
<p>Az egyetlen, aki megpróbálta kinyitni a száját, Cziller Balázs
volt.</p>
<p>Azokban a napokban, amik János jelöltetését követték, amikor
Adél lázasan (valóban <i>lázasan</i>) szaladgált a városban –
Cziller azt hitte, hogy a szeretője után, pedig nem: csak annak
ügyében – s amikor Adél csak félórákat töltött fáradtan és letörten
otthon: Cziller egyszer megszólitotta a feleségét:</p>
<p>– Adél, beszélni akarok magával, ha van egy negyed órája
számomra.</p>
<p>– Szükséges az, hogy beszéljen velem? – kérdezte a nő.</p>
<p>– Azt hiszem.</p>
<p>– Akkor tessék.</p>
<p>Cziller föl és alá járt a szobában s az engedély után egy kis
szünetet tartott, aztán elszántan a felesége felé fordult:</p>
<p>– Erről a fiatalemberről akarok beszélni.</p>
<p>– Melyikről? – kérdezte Adél egész nyugodtan.</p>
<p>– Senkhy Jánosról.</p>
<p>A férj elhallgatott, várta a hatást. Hatás azonban nem volt.
Adél, aki egy karosszékben hátrahajolva ült, még csak előbbre sem
billentette a fejét. Ugy mondta:</p>
<p>– Hallgasson.</p>
<p>A férj hátrább lépett egy lépéssel.</p>
<p>– Mért hallgassak? <span class="pagenum"><a name="Page_64" id=
"Page_64">-64-</a></span></p>
<p>– Mert nincs beszélnivalója. Erről nincs. Beszéljen másról.</p>
<p>– Miért? Miért ne beszélhetnék <i>erről?</i></p>
<p>– Mert erről a fiatal emberről csak akkor beszélhetne velem, ha
arról az öreg emberről is beszélt volna annak idején. Érti?</p>
<p>– Nem értem – mondta a férj.</p>
<p>– Hát majd világosabban beszélek. Maga nem emlitheti Senkhy
Jánost, ha nem emlitette soha Füredy Fábiánt. És most
idehallgasson, maga… maga…</p>
<p>A nő most előbbre huzta testét, hogy kimondja a szót. De aztán
mégsem mondta ki. Befejezte a mondatát:</p>
<p>– Ezt már nem kellene mondanom, de azért mégis megmondom: Ne
féltse az érdekeit. Ezentul is vigyázni fogok rájuk.</p>
<p>Cziller sápadt volt és az alsó fogsorával a felső ajkát rágta.
Csunya sárga fogai voltak.</p>
<p>– Adél, amit maga most mondott…</p>
<p>A nő hozzáfüzte gyorsan:</p>
<p>– Azt maga épp olyan jól tudta, mint én. Menjen ki…</p>
<p>Cziller ellenkezni próbált:</p>
<p>– Kérem, Adél…</p>
<p>– A nő határozottan ismételte:</p>
<p>– Menjen ki!</p>
<p>A férj kiment a másik szobába. Adél <span class=
"pagenum"><a name="Page_65" id="Page_65">-65-</a></span> utána ment
és a félig nyitott ajtón átszólt, szárazon, szinte kegyetlenül:</p>
<p>– És ha mégegyszer eszébe jut, hogy szólnivalója van, akkor
elválunk. És maga penzióba megy.</p>
<p>Aztán betette az ajtót, visszament és leült a karosszékbe:</p>
<p>– Ez kell még… ez… – mondta halkan maga elé – akkor nem sokáig
tart…</p>
<p>Majd azt csinálta, amivel most már napok óta foglalkozott. Az
iróasztala mellé ült le, sárga, dohszagu okmányokat vett elő az
egyik fiókból és nagy árkus miniszterpapirra másolta őket.</p>
<p>Ezek a másolatok, amiket Adél a saját férfiasan erős és, ha
vigyázott rá, szép, szabályos irásával végzett, ahhoz a titokhoz
kellettek, amit Adél Frideczky báróval együtt főzött, akivel egy
fiatal ügyvédnél órákat töltött, sőt egy hétköznap délutánján
Ivándra is kiment, valami régi okiratért, ami az ivándi kastély
egyik szobájában mint levéltárban volt letéve.</p>
<p>Ez idő alatt Jánost a szabadelvüpárt végrehajtó-bizottsága
hivatalosan jelölte a tófalusi kerületbe. A párt titkára magához
kérette.</p>
<p>János fölment a titkárhoz, akit még soha sem látott. A titkár
szóban van valami fiatalos. <span class="pagenum"><a name="Page_66"
id="Page_66">-66-</a></span> Jánost hát meglepte egy kicsit, hogy a
párt titkára egy nagyon vastagbajuszu, koros ur volt, kövér és
fehér, aki beszédközben nagyokat szuszogott. Szuszogások közben
viszont ezt mondta:</p>
<p>– Mindenesetre, kérlek, üdvözöllek. A végrehajtó-bizottság
egyhangulag jelölt, még vita sem volt, ami személyedre nézve nagyon
megtisztelő, mindenesetre. Na már most, kérlek, a választás
tehnikai részei már énrám tartoznak és én mindenesetre
biztosithatlak róla, hogy megteszek mindent, mindenesetre.</p>
<p>Itt nagy szuszogási köz volt és az eleven Mindenesetre kövér
ujjaival vastag bajuszát csavargatta. Aztán igy folytatta:</p>
<p>– A pártkassza, kérlek, amelyről legendák vannak elterjedve,
mindenesetre, nem olyan erős, mint amilyennek gondolják. Az
általános választásokra, mindenesetre, együtt szoktak lenni
bizonyos összegek, de az időközi választások, kedves barátom,
mindenesetre, nem számithatnak olyan támogatásra, mint az
általánosak.</p>
<p>– Mennyire számithatnak mégis? – kérdezte János kissé
türelmetlenül.</p>
<p>– Hát, kérlek, tizezer koronára, mindenesetre.</p>
<p>– Az kevés?</p>
<p>– Mindenesetre. <span class="pagenum"><a name="Page_67" id=
"Page_67">-67-</a></span></p>
<p>– Ti tudjátok, hogy azzal lehet-e?</p>
<p>– Mindenesetre. Ha a kerület olyan.</p>
<p>– Ez olyan?</p>
<p>– Mindenesetre nem. Ribárynak nincsenek olcsó kerületei.</p>
<p>– Hja, igaz – mondta János – hiszen somogyi kerület. Ott Ribáry
a főispán.</p>
<p>– Mindenesetre. Ribáry azt mondja, hogy az ő kerületei Koppány
lázadása óta mindenesetre ellenzékiek. A kormány örüljön, ha onnan
kormánypárti képviselők tudnak feljönni, ha drágán is
mindenesetre.</p>
<p>– Majd beszélek Ribáryval.</p>
<p>– Mindenesetre. Azt meg kell tenned. Ribáry ragaszkodik ahhoz,
hogy a jelölt jelentkezzék nála és nagyon devótus legyen vele
szemben.</p>
<p>János nem is mondta, hogy ismeri Ribáryt. Abból még néhány
mindenesetre származott volna. Igy is volt még egy pár
raktáron.</p>
<p>– A Ribáry választásai mindenesetre nem azért drágák, mintha
Ribáry talán… vagy mintha Ribáry kezén választási pénzek
kallódnának el, hanem mert Ribárynak van egy alapelve, amelyhez
ragaszkodik mindenesetre.</p>
<p>A szuszogások alatt Jánosnak volt ideje föltenni a kérdést:</p>
<p>– Az mi? Az az alapelv? <span class="pagenum"><a name="Page_68"
id="Page_68">-68-</a></span></p>
<p>– Hogy a választásokon a kutyák is feketekávét igyanak,
mindenesetre.</p>
<p>– No de tizezer koronából… – mondta János kedvetlenül.</p>
<p>– … nem ihatnak a kutyák feketét, mindenesetre. De az időközi
választásokon, bár az általánosokon szintén, a jelölt a sajátjából
fedezheti a kiutalt előirányzott költség és a tényleg fölmerülő
költség közti különbözetet.</p>
<p>– Fedezheti? – kérdezte János, akinek eszébe jutott, hogy ő
tizezer koronát most egy darabban sem égen, sem földön nem tud
előkeriteni. De nem is akar.</p>
<p>– Mindenesetre, – felelte a titkár.</p>
<p>– Mindenesetre, – visszhangozta János, aki már nem is bánta
volna, ha a tófalusi mandátum vizbe esik. Azért nem is gondolt rá,
hogy a Koppány óta ellenzéki somogyiakat ő a saját, valahonnan
felkölcsönzött pénzéből téritse kormánypárti elvekre.</p>
<p>Hangulatilag ugyanis Senkhy ur, a Függetlenség szerkesztője és
tulajdonosa, a szabadelvüpárt tófalusi hivatalos jelöltje, nagyon
rossz bőrben volt. Minden lépést, az Adél kijelölte uton előre,
csak belső vonakodással tett meg. Ő maga nem tudta, hogy miért.
Sajátságos, hogy ama zseniális pillanata óta, melyben – Füredy
Fábián gróf autó-balesetén keresztül – a lapot megszerezte,
följebb-törekvő <span class="pagenum"><a name="Page_69" id=
"Page_69">-69-</a></span> ösztöne letompult s tájékozódása is
nagyobbrészt elveszett. A Tátra óta pedig egészen tanácstalan és
talajtalan volt. Szót fogadott Adélnak, de nem szivesen tette. Ha
lett volna energiája, máskép cselekedett volna. De energiája nem
volt. Valami érzés gomolygott benne, amiről maga sem szeretett
számot adni magának, mert valahányszor megpróbálta kérdezni
magától, hogy mit akar, mi is volna jó neki, az érzésgomolyag
ködfelhői mögül mintha a Gotthelf Elza göndör négerarca nézett
volna ki.</p>
<p>Most már tudta, hogy Gotthelfék az ő távozása óta csaknem teljes
egy hónapig voltak még a Balatonon, mamzelle Nitouche egy elejtett
szavából azt is kivette, hogy Elza egyenes kivánságára. Mert azóta
volt egyszer Gotthelféknél, akik mind nagyon szivesen fogadták,
csak Elza volt ismét gunyos, tövises és kedvetlen, olyan, mint
lellei tartózkodásának első és utolsó napján. És János nagyon
szeretett volna gyakran odamenni, de azontul, hogy valamiképpen
félt Elzától, volt ennek még egy belső akadálya: az, hogy Adél
küldte, sőt sürgette, hogy menjen.</p>
<p>A párttitkártól lejövet, – délután öt óra lehetett, – János
szemben találta magát a Gotthelf-lányokkal, akiket mamzelle
Nitouche és egy fiatalember kisért. <span class="pagenum"><a name=
"Page_70" id="Page_70">-70-</a></span></p>
<p>Jánosnak ugy rémlett, hogy ezt a fiatalembert már látta
valahol.</p>
<p>Nagyon megörült a találkozásnak. S még jobban örült neki, mikor
Elza, aki szemmelláthatóan vidám kedvében volt, már messziről
üdvözölte:</p>
<p>– Jó napot, nagyságos Szépember ur! – mondta – jön a többi
nagyságos urak közül? Velünk ezután szóba se áll. Szerencse, hogy
találkoztunk, különben még irásban gratuláltam volna.</p>
<p>– Még nincs mihez – felelte János, de már örült a jelöltségének,
amely alkalmat adott erre a kedves megszólitásra.</p>
<p>– Nem jön be velünk a Gerbeaudba? Mutogatni akarjuk magunkat
magával.</p>
<p>– Hogyne mennék, ha hiv.</p>
<p>– Az urak nem ismerik egymást?</p>
<p>És Elza bemutatta őket egymásnak:</p>
<p>– Doktor Rózsa Rezső, nem-régi ismerősünk. Nézze meg, Szépember:
ez a fiatal ur amilyen fiatal, olyan tudós. Senkhy János szerkesztő
ur, lellei matrózunk, sok kedves nyári mulatságunk szerzője. Nézze
meg, doktor ur, a szerkesztő ur most indul el arrafelé, ahol a
miniszterek teremnek.</p>
<p>Bent a Gerbeaudban Elza ugyanilyen irányban vitte a társalgást.
Most is csufolódott ugyan, de vidáman és szeretetreméltóan
<span class="pagenum"><a name="Page_71" id=
"Page_71">-71-</a></span> tette. Doktor Rózsáról, akit János
csakugyan megnézett és nagyon megnyerő külsejü, borotvált,
gyerekarcu ifju embernek talált, még ezt mondta:</p>
<p>– El is felejtettem megmondani: a professzor ur az összes
gyorsvonatok doktora.</p>
<p>János Rózsa felé fordult:</p>
<p>– Miért? – kérdezte tőle.</p>
<p>A fiatalember mosolyogva magyarázta:</p>
<p>– Elzácska annak csufol, mert egy héten legalább két napot
gyorsvonaton töltök.</p>
<p>Elza hozzátette, mert Rózsa itt abbanhagyta:</p>
<p>– Amilyen szerény, még elhallgatja, hogy azért tölt minden héten
két napot gyorsvonaton, mert magántanár a kolozsvári egyetemen,
odaszalad előadást tartani, aztán visszaszalad, mert Rózsa doktor
ama ritka fiatal tudósok közé tartozik, akik jó családból
származnak s megengedhetik maguknak a heti két gyorsvonati ut
luxusát.</p>
<p>Jánosnak felderengett a fejében, mikor a kolozsvári
magántanárságot hallotta, hogy ő ezzel az emberrel Füredy Fábián
gróf előszobájában találkozott. S mert ő ott életében csak egyszer
volt, <i>akkor</i>… – most már bizonyos kényelmetlen érzés füződött
számára Rózsa doktor gyerekarcához. Egyébként ennek a fiatal
embernek a nevét hallotta már. <span class="pagenum"><a name=
"Page_72" id="Page_72">-72-</a></span> Szociológusnak hallotta,
vagy valami ilyesnek. Gazdag fiunak, aki nagyon szélsőséges
teóriáknak a hive. De közelebbit nem tudott róla. Az egész terület
nem nagyon érdekelte.</p>
<p>Elza folytatta a tréfálkozást:</p>
<p>– Rózsa doktor az Emma rózsája.</p>
<p>Emma tiltakozott.</p>
<p>Elza nem hagyta magát:</p>
<p>– Ugy van. És ezzel a Gotthelf-család leányivadékainak története
be van fejezve. Engem elvesz a nagyságos képviselő ur, Emmát a
nagyságos tanár ur. Akkor mind a ketten tető alatt vagyunk és
szegény papa elkezdheti a legnagyobb kétségbeesést, mert csak
nagyságos és nem méltóságos tetők alá kerültünk. De mindegy. Szép
entellektüellek jutottak egy pénzember családjába.</p>
<p>Ez ugyan csak tréfa volt, de Jánosnak tetszett. Folytatni
akarta:</p>
<p>– Tehát belemegy abba, hogy a nagyságos képviselő ur
elvegye?</p>
<p>– Nézzétek, – fordult Elza a másik három felé – milyen furcsa
toll van annak a vékony nőnek a kalapján!</p>
<p>S mig a többiek odanéztek és véleményt váltottak arról a
tollról, Elza halkabban ezt mondta Jánosnak:</p>
<p>– Nézze… ez egy érdekes és veszedelmes kérdés, amit most
föltett. Erre csak azt <span class="pagenum"><a name="Page_73" id=
"Page_73">-73-</a></span> felelem: nagyon haragudtam magára, de már
nem haragszom.</p>
<p>– Miért haragudott és miért nem haragszik most?</p>
<p>– Azért haragudtam, mert ostoba voltam; és azért <i>nem:</i>
mert megokosodtam.</p>
<p>– Nem értem.</p>
<p>– Eszembe jutott, hogy azért, mert maga akar valamit, vagy mert
magával akartat valaki valamit, ami nekem nem tetszik, nekem még
nem kell meggyülölnöm magát. Elég, ha azt a valamit én nem
akarom.</p>
<p>János, aki nem tudhatta, hogy Elza tud Adél sürgetéseiről,
értetlenül bámult a leányra. Aztán megkérdezte:</p>
<p>– De az biztos, hogy most nem haragszik rám?</p>
<p>– Biztos. Nem is tudom, miért van ez igy néhány nap óta, de igy
van… Most jut eszembe, ez a fiatal professzor prédikálja tele a
fejünket szeretettel. Ez mondja, hogy ha erős akaratunk van, még
szerethetjük is az embereket. Mert nem kell félnünk az
akaratuktól.</p>
<p>Elza megrántotta Rózsa kabátjának az ujját:</p>
<p>– Figyeljen csak! Hirdetem már a tanait!</p>
<p>A társalgás általános témákra fordult, Jánosnak <span class=
"pagenum"><a name="Page_74" id="Page_74">-74-</a></span> mennie
kellett, mert Adél várta otthon, hogy beszéljen vele a somogyi utja
előtt. János szivesebben maradt volna, hogy elnézze a leány nagy,
piros száját, anélkül, hogy figyelne arra, amit mond és hogy
folytassa azt a müveletet, amit már az imént elkezdett: hogy a
szemével lehuzza a leányról a divatos városi ruhát és feladja rá a
nedves, fekete balatoni trikót, amiben ugy villogott ki a vizből,
mint egy ördög, kerek, kemény, kivánatos ördög, akivel szerelmesen
hancurozni olyan gyönyörü volna.</p>
<p>Ezt ilyen határozottan János most először érezte.</p>
<p>Azzal ment el a Gerbeaudból, hogy igenis meg kell próbálni
képviselővé lenni, hátha valóra válhat ennek a furcsa leánynak a
tréfálkozása.</p>
<p>Jó meleg volt a szive táján és Lelle óta először érezte magát
kellemesen. <span class="pagenum"><a name="Page_75" id=
"Page_75">-75-</a></span></p>
<div class="chapter">
<h2>XX. FEJEZET.</h2>
</div>
<p class="summary">Egy magyar mandátum</p>
<p>Adél csak percekre jött fel. Még a kalapot, még a fátyolt sem
engedte lekérlelni magáról. Az utóbbi időben mindig igy tett. Nőnél
szinte hihetetlen erővel tudott vigyáni magára, hogy a szerelem el
ne széditse. Érezte, hogy a csók ellágyitaná, elárasztaná forró
életvágygyal s ez összetörné egészen, sirásba és gyötrődésbe
fullasztaná, ami – kitanulta már önmagán – rohamosan emészti
életerejét s képtelenné teszi arra a sürgős és fáradságos munkára,
amit még okvetlen el akart intézni.</p>
<p>– Jánoska, – mondta a fiunak – maga most lemegy a kerületébe, a
népnek szónokolni.</p>
<p>– Nem szivesen megyek.</p>
<p>– Miért?</p>
<p>– Nem szivesen hagyom itt magát.</p>
<p>– Ne fájditsa a szivemet ilyen kedves beszédekkel. Ha
elérzékenyit, összedönti az egész épületet.</p>
<p>– Melyiket? <span class="pagenum"><a name="Page_76" id=
"Page_76">-76-</a></span></p>
<p>– Amit most épitek magának, hogy aztán beleköltözhessen.</p>
<p>– De, kérem, Adél, édes, szép betegem, én nem akarom, hogy maga
épitsen nekem. Gyógyuljon meg és nekem semmi se kell.</p>
<p>– Nem tudnék meggyógyulni, ha a munkámban zavarna. Lássa,
Jánoska, ez az egyetlen örömem, hogy igy elanyáskodom maga felett,
hogy megpróbálom, hátha mindhalálig rendbe tudnám hozni a maga
életét… Legalább a magáét, szerelmem. Na, ne beszéljünk igy, nagyon
mélyre megy a szó. Van elég pénze a választásra?</p>
<p>– Van – mondta rekedten János és a hangjában érdes tiltakozás
volt.</p>
<p>– Mert, nézze… ha nincs, én szivesen adom oda, ami kevesem nekem
van.</p>
<p>– De ha mondom, hogy van pénzem!</p>
<p>– Jánoska, mondtam már magának, hogy akik szeretik egymást,
azoknak nem szégyen egymástól elfogadni.</p>
<p>– Nem, nem!</p>
<p>– A legnagyobb ajándék, hogy az emberek egymást adják egymásnak.
Azontul, a többi, ha akármi, ha akármennyi: gyerekség, mert nem is
azon tul van, hanem innen rajta.</p>
<p>– Adélka, – mondta a fiu és megcsókolta a nő kezét – ne akarjon
adni. Már ugyis… – és abbahagyta. <span class="pagenum"><a name=
"Page_77" id="Page_77">-77-</a></span></p>
<p>– Mit már ugyis?</p>
<p>– Semmi, semmi…</p>
<p>– Maga rosszalkodik, János. Ezt nem szabad, ezt ne tegye, ezzel
fájdalmat okoz nekem. Ha ezt hallom, azt hiszem, hogy nem szeret
már. Szeret, ugy-e?</p>
<p>Ez olyan szépen zengett, hogy körülhullámozta még János kicsit
száraz és kurta hangját is:</p>
<p>– Szeretem.</p>
<p>– Akkor menjen és gondoljon rám, ha nagyon kellemetlen napjai
lesznek odalenn. Gondolja, hogy nekem okoz örömet vele. Én
megvárom, amig hazajön, akkorra talán meglesz…</p>
<p>– Mi?</p>
<p>– Amit akarok, hogy meglegyen.</p>
<p>– A mandátum?</p>
<p>– Nem. Egyéb. Majd meglátja. Ne kérdezze. Isten vele.
Megyek.</p>
<p>A fiu lehajolt, hogy ujra kezet csókoljon. A nő kiforditotta a
kezét:</p>
<p>– A tenyeremet, Jánoska. Az olyan, mintha a számat csókolná.</p>
<p>Aztán mosolyogva sóhajtott:</p>
<p>– És még sem olyan.</p>
<p>És elment.</p>
<p>Este ért János Kaposvárra.</p>
<p>Ribáry éppen vadászatról jött haza, azon <span class=
"pagenum"><a name="Page_78" id="Page_78">-78-</a></span> csizmásan,
sárosan, bőrkabátosan ölelte Jánost keblére.</p>
<p>– Szervusz, édes hálópajtásom, isten hozott! – harsogott János
felé. – Tudom, hogy a kerület miatt jöttél le, tudom. Ráértél volna
később is.</p>
<p>– Azt hittem, bátyám, kötelességem…</p>
<p>– Hja, civiljelölt, az jőjjön le már, amikor eszébe villant,
hogy ő az én országomban szeretne mandátumot kapni, de te akár le
se jöttél volna!…</p>
<p>– Nekem azt mondták, a pártban…</p>
<p>– Az más, öcsém, az mind más! Neked majd máskép csináljuk. Te
vagy az, aki megosztottad velem a párnádat és a parfümödet! A te
választásodnak olyan simán kell csuszni, mintha megolajozták
volna.</p>
<p>János megköszönte szépen.</p>
<p>– Ma hetivásár volt, ma ittbenn van biztosan a városban lábahuzi
Grünstein, a tófalusi kerület apja, átküldünk érte a Koronába és
egy kis haditanácsot tartunk vele. Amit elhatározunk majd, az
szentirás lesz.</p>
<p>Ribáry már küldött is lábahuzi Grünsteinért.</p>
<p>– Hogy ki a lábahuzi Grünstein, ugy-e? Hát az csak kocsmáros
Tófalun, sőt egy kicsit sántás is az egyik lábára, ezért hivják
lábahuzinak, de nemcsak a legokosabb ember <span class=
"pagenum"><a name="Page_79" id="Page_79">-79-</a></span> a
kerületben, hanem minden parasztnak a legjobb barátja. Az öregekkel
nevelődött, a fiatalokat nevelte, mindenkivel te-tu, aki nincs a
zsebében, annak ő van a szivében, ő szervezte már vagy tiz
választáson, hogy ki hogyan kapjon pénzt, kinek-mindenkinek legyen
haszna az alkotmányból. El se képzeled, mennyire megkönnyiti egy
főispánnak a munkáját egy-egy ilyen ember a kerületben.</p>
<p>És a főispán tovább beszélt Grünsteinről, aki tiz percen belül
megérkezett. Magas, erős, szélesvállu ember volt, akin az is, hogy
öreg, az is, hogy zsidó, csak alig látszott meg. Naptól vörös
magyaros ábrázatát az tette jellegzetessé, hogy az orra vége
megvastagodott és a közepén egy vonal szaladt lefelé, ugy, hogy az
orra kicsit kétágunak látszott. A bal lába valamivel rövidebb
lehetett, azért mintha huzta volna maga után. A hangja és a
beszédje inkább parasztgazdát mutatott, csak a hosszu nadrágja és a
cuggos cipője árulták el, hogy a vidéki élet intelligenciájához
tartozik.</p>
<p>– Adjon isten, Náci bácsi! – köszönt rá Ribáry. – Idenézzen, ki
van itt! A maguk uj képviselője. Senkhy János szerkesztő ur. Ugy
nézzen rá, hogy nagyszerü fiatal ember és az én legjobb
barátom.</p>
<p>– Tartom szerencsémnek – mondta <span class="pagenum"><a name=
"Page_80" id="Page_80">-80-</a></span> Grünstein és nagy
tisztességtudással hajolt meg János felé.</p>
<p>– Mondd, öcsém – kérdezte a főispán Jánostól – mennyit szánnak
odafenn a mandátumodra? Azt Grünsteinnek tudni kell.</p>
<p>– Tizezer koronát – felelt János kicsit kedvetlenül.</p>
<p>– Hát az nem sok, öcsém, de nem baj, <i>neked</i> annyiért is
van Somogyban mandátum. Mennyibe került legutóbb Tófalu,
Nácikám?</p>
<p>– Sieben und fünf machen zwölf – számolt magában félig
fennhangon Grünstein, aztán kimondta: – Az bizony kóstált
százhuszezer koronát. De ha méltóságod azt mondja, hogy most csak
tizezerbe kóstáljon, akkor tizezerbe kóstál.</p>
<p>– Ez beszéd! – helyeselte a főispán.</p>
<p>Grünstein már részletezte:</p>
<p>– Lélekpénz nem lesz.</p>
<p>– Hát az nem. – János felé a főispán igy magyarázta: – A
lélekpénz, öcsém, az az összeg, amit egy-egy szavazat közvetlenül a
kezéhez kap. Volt itt már ötven pengő is a lélekpénz.</p>
<p>– Ötven? – mosolygott Grünstein. – Mikor a gróf Czinderyt
választottuk, az utolsó nap százhuszonöt pengő volt a lélekpénz. A
záróra előtt kettőszáz. – Aztán folytatta: – Gulyáspénz nem lesz.
<span class="pagenum"><a name="Page_81" id=
"Page_81">-81-</a></span></p>
<p>– Nem, Nácikám, az se lehet. A gulyáspénz azt az összeget
jelenti, amibe az kerül, hogy a kerület minden kocsmájában a
választás kitüzése napjától az eredmény kihirdetéséig ingyen
gulyás, meg egy meszely bor jár kinek-kinek, aki beteszi a kocsmába
a lábát.</p>
<p>– Zászlópénz? – vetette föl a kérdést Grünstein.</p>
<p>– Ne is keresgéljük, Nácikám, ebből a tizezerből semmire se
futja. Rendezünk egy szép egyhangut a barátomnak. Ellenjelölt nem
lesz és punktum…</p>
<p>– Stt, méltóságos uram! – vágott Grünstein a főispán szavába és
fölemelte a kezét, hogy Ribáry ne beszéljen tovább. – Az nem lesz
jó, méltóságos uram. Uriember persze hogy nem lép föl, ha
méltóságod azt mondja, hogy nincs ellenjelölt, de valamelyik
dikicsnek vagy gyalunak mégis eszébe juthat, hogy elrikkantja magát
valamelyik olvasó-körben, amik nagyon eldivatoztak már, hogy éljen
ez vagy az, követünk. És akkor egyszerre fölborul a szekér, vagy
ugy el köll kezdeni pénzelni, hogy a tizezer koronának az első
félórában már se hire, se pora. Ha méltóságod azt akarja, hogy a
szerkesztő ur tizezer koronáért meglegyen, akkor ellenjelölt kell,
jó negyvennyolcas ellenjelölt.</p>
<p>– Nana, Náci bácsi, ezt nem látom… <span class=
"pagenum"><a name="Page_82" id="Page_82">-82-</a></span></p>
<p>– Stt, méltóságos uram! – emelte fel ujra a kezét Grünstein –
csak tessék kivárni a végét. Megtesszük ellenjelöltnek a Lipik
Pétert, a tófalusi jegyzőt, az negyvennyolcas, de ugy utálja a
paraszt, a gatyás is, a mándlis is, hogy ingyen le nem szavaz rá az
Istennek se. De másik jelöltet az ellenzékiek még se tehetnek
melléje. A Lipik Péternek most leégett a malma, pénz kell neki.
Adunk neki háromezer koronát zászlókra, adunk neki hármat fuvarra.
Egy krajcárt az ki nem enged a markából, gerendát, meg zsindelyt
vesz a malmára.</p>
<p>– Hát a többi négyezer?</p>
<p>– Háromezerért hozatunk zászlót a szerkesztő urnak, egyezer meg
marad az én Bertámnak.</p>
<p>– De Nácikám! A maga feleségének?</p>
<p>– Stt, méltóságos uram! Az én Bertámnak minden választásból
kijár ezer korona. Ha méltóságod azt mondja: ez meg ez, aki
barátom, tizezerért lesz tófalusi követ, akkor az ugy lesz;
Grünstein Ignác egy lyukas forintot se akar keresni. De hogy’ jön
az én Bertám ahhoz, hogy ne kapja meg az ezer koronáját, amit eddig
mindig megkapott? Nem igaz, mélyen tisztelt szerkesztő ur?</p>
<p>Ribáry nevetett, János belenyugodott az elosztásba. <span class=
"pagenum"><a name="Page_83" id="Page_83">-83-</a></span></p>
<p>– Hát Grünsteinkám, – nyujtotta a kezét Ribáry a tófalusi
mandátum apja felé – igy lesz ez?</p>
<p>– Ez igy, méltóságos uram! Ha élünk, meg nem halunk.</p>
<p>– Hol vagyunk még attól, Nácikám, hogy meghaljunk?</p>
<p>Az egészséges arcu zsidó kicsit elkomolyodó hangon felelte:</p>
<p>– Azt aztán nem tudhatjuk, méltóságos uram; nagyon bólogatnak
rám a tófalusi temető ágácifái, mikor este a szürkével elhajtok
mellettük. Istennek ajánlom az urakat.</p>
<p>Lábahuzi Grünstein távozott.</p>
<p>– Ebben nyugodtak lehetünk – mondta Ribáry. – Te, öcsém,
ámbárhogy én itt fognálak világ végéig, akkor mehetsz vissza
Pestre, amikor akarsz. Tudom én, hogy az ilyen lapiró embernek
minden perce drága. Csak akkor nem, ha rászánta magát, hogy
elcsuszkálja az idejét a Tátrában, sárgakabátos szép asszonyokkal.
Láttad-e azóta Czillernét, öcsém? Különben mit is kérdem? Tátrai
ismeretség elolvad, mint a hó. Velünk vacsorázol, aztán megmondod,
meddig akarsz maradni…</p>
<p>– Programmbeszéd nem kell? – kérdezte János.</p>
<p>– Ki a fenének? A Grünstein tudja, hogy <span class=
"pagenum"><a name="Page_84" id="Page_84">-84-</a></span> a te
programmod az, hogy a barátom vagy. Az itteni <i>pógárnak</i> meg
hiába mondod a programmodat, balpárti az akkor is, ha elveszi tőled
a lélekpénzt és a kakastollas csendőr vigyáz is rá, hogy rád
szavaljon.</p>
<p>– Ha mehetek, édes bátyám, akkor már holnap szeretnék
visszamenni.</p>
<p>– Hát még egy ebédet megeszel nálam, aztán Isten hirével,
öcsém.</p>
<p>Ezt a programmot aztán keresztül is vitték.</p>
<p>Ribáry elhozatta a hotelből János kézitáskáját, vacsoránál
bemutatta családjának, mint azt a ragyogó tátrai embert, akiről már
annyit beszélt. Másnap délben tizenkettőtől fél kettőig ebéd cimen
olyan kináló kereszttüzbe vették, hogy a gyomrát, bárhogy
védekezett, el kellett rontania, aztán mehetett ki az állomásra,
zsinóros hajduval kocsija bakján. <span class="pagenum"><a name=
"Page_85" id="Page_85">-85-</a></span></p>
<div class="chapter">
<h2>XXI. FEJEZET.</h2>
</div>
<p class="summary">János ismét előrelendül. Ahogy eddig, ugy most
sem tehet róla. Kicsit csodálkozik, de aztán belenyugszik abba,
hogy neki mindföljebb kell mennie</p>
<p>Három héttel a kaposvári vizit után egy nagyon csunya
november-eleji délelőtt János kicsit kóválygó fejjel ébredt fel tiz
órakor. Este Gotthelféknél volt vacsorán s egész este az volt az
érzése, hogy a vacsora doktor Rózsa Rezső kedvéért rendeződött,
aki, ugy látta János, nem Emma iránt érdeklődik s akit, ezt is
látta János, nem Emma, hanem Elza hallgat csillogóbb szemmel,
örömtől és megelégedéstől ragyogóbb arccal.</p>
<p>A társaság éjfélig nagy volt, volt zongorázás, kártya,
hangosság, aztán csak a család maradt, a Gotthelf-szülők, a két
leány, Rózsa Rezső és János, aki nem tudta magát rávenni a
távozásra, noha csak seblonos marasztalásokat kapott. A szalón
egyik sarkában <span class="pagenum"><a name="Page_86" id=
"Page_86">-86-</a></span> ültek, sárga selyemfoteleken, nagy
sárgaernyős állólámpa alatt, és János alig csinált egyebet, csak
nézte Elzát s azt próbálta elhitetni magával, hogy a lány csunya.
Mikor egy-egy negyedórára már nagyon sikerült ez a munka, egyszerre
melege lett, vér ömlött a fejébe s a negyedóra sikeres munkáját
elsöpörte az az erőszakos vágy, hogy el kellene kapni ennek a csuf
lánynak a göndör fejét, hátrahajlitani a nyakát és megcsókolni a
nagy vörös száját, de ugy, hogy lélekzetért kapkodjon. Ezt
muszájna; akkor minden nagyon jól volna.</p>
<p>Előttük egy kis asztalon pezsgő állt, Elza töltögetett a
poharakba. Az öregek nem ittak, a lányok és Rózsa csak keveset
mindig. János ellenben valahányszor fölvette a poharát, mindig ki
is itta. Ez nem használt a fejének. Ha beszélnie kellett volna,
biztosan dadogott volna, de az ő szavára alig volt szükség.
Tulajdonképpen Elza és Rózsa Rezső párbeszéde tette ki az egész
társalgást, az is ugy, hogy Elza kérdezett, vagy közbevetett
valamit s akkor Rózsa hosszan, csendesen, könnyed és nagyon
intelligens hangon egész kis előadásokat tartott. Az öregek inkább
bóbiskoltak, mint a beszédet hallgatták, Emma unatkozott és a
legyezőjével játszott, János pedig csak foszlányokat értett meg
Rózsa beszédeiből. <span class="pagenum"><a name="Page_87" id=
"Page_87">-87-</a></span> Nem mintha a szavakat nem értette volna,
azok egészen rendesek voltak, de a mondatok értelme volt olyan,
hogy János eddig mindig csak az ellenkezőjét hallotta, vagy
gondolta.</p>
<p>– Nem, Elzus, – mondta Rózsa, mikor még János elég jól tudott
figyelni – amit én mondok és irok és most már tanitok is, odalent
Kolozsváron, annak a három szál hallgatómnak, aki véletlenül a
kollégiumomba belézeng, az mind nem vadonatuj gondolat, többnyire
mindegyiket elgondolta és kimondta már valaki, de elmult korok
filozófusai annyi helytelen eszmét, tévhitet, alaptalan igazságot
hirdettek, hogy a véletlenül helyes gondolat, amire <i>mégis</i>
rábukkantak, elvesz náluk, ahelyett, hogy kidomborodnék. És én
erről nem szivesen beszélek társaságban és még kevésbbé fiatal
lányok előtt, mert mindig abban a kényelmetlen helyzetben vagyok,
hogy az ugynevezett tanaimat azért hiszik el, mert én is
társaságbeli ember vagyok, jó ruhát és szakálltalan, fiatal
ábrázatot viselek s nem harsogom az igazságaimat, mint az igazság
őrültje, hanem nyugodtan és enyhén mondom el, mintha épp olyan
fölületes és lényegtelen beszéd volna, mint a társaságok rendes
társalgása.</p>
<p>– Ebben van valami – mondta rá Elza.</p>
<p>– És mindig attól is félek, hogy ha akadnak <span class=
"pagenum"><a name="Page_88" id="Page_88">-88-</a></span> kedves,
laikus hallgatóim, azok hamis utra terelődnek attól, amit mondok.
Levonják a konzekvenciákat ott is, ahol én még egyelőre
fölöslegesnek tartom. Ha például azt mondom: a család nem szent
kötelék, hanem ösztönös egoizmuson épülő inkább rossz, mint jó
szövetkezet s erről részletesen meggyőzöm azt, akivel beszélek,
mindig attól kell tartanom, hogy valamelyik lipótvárosi leány már
másnap kihirdeti ezt a szülei előtt és kétségbeejti vele őket. Ha
azt mondom, hogy az állam a mai formájában egy több ezer éves
ostobaságokon összeépült kártékony szervezet, amely, maximális
teherátháritással polgáraira, nekik csak minimális hasznot nyujt,
akkor attól tartok, hogy akad, aki azt hiszi, már holnap föl kell
robbantania valakit vagy valamit a mai államélet keretein
belül…</p>
<p>Itt még följebb csavarodott a gondolatmenet, vagy Jánosnak lett
még homályosabb az agya a pezsgőtől, mert a sárga szalón
elsötétedett előtte, csak Elza nedves szeme csillogott ki belőle,
de mindig Rózsa Rezsőre irányozva s Jánosnak azon a vágyon tul,
hogy ezt a szemet is meg kellene csókolni, még egy másik vágya is
támadt: teljes tenyérrel és teljes erővel nagyot kellene ütni ennek
a gyerekarcu fiatal embernek az arcára, hogy a fogai kiessenek, a
szája feldagadjon, csuf <span class="pagenum"><a name="Page_89" id=
"Page_89">-89-</a></span> és undoritó legyen a foghijjas, dagadt
pofájával és ne tudjon tovább beszélni, hogy Elza ne hallgathassa
tovább. Ezt is muszájna, akkor is minden nagyon jól volna.</p>
<p>Két óra felé járt, mikor Gotthelfné fölrezzent és azt mondta
halkan Elza felé:</p>
<p>– Gyerekek…</p>
<p>– Persze! Már két óra, – felelte a leány – mingyárt elküldjük a
vendégeket. Én ugyan reggelig elhallgattam volna a gyorsvonatok
doktorát, de itt már mindenki alszik. Még a Szépember is.</p>
<p>– Dehogy, – szólt János – csakugyan érdekes… nagyon érdekes,
amit a doktor ur…</p>
<p>De már fölkeltek és bucsuztak.</p>
<p>A lépcsőn lefelé János ment hátul, mert nem volt biztos a
lépéseiben. Közben folyton az járt a fejében, hogy le kellene lökni
a lépcsőn a gyorsvonatok doktorát, hogy a nyakát törje ki.</p>
<p>Az uccán egy darabig együtt mentek.</p>
<p>– Egész este nem beszéltünk róla, – mondta Rózsa – pedig
szerkesztő urat biztosan az érdekli jobban, mikor lesz a
választása?</p>
<p>– Holnap – mondta János és neki is most nyilallott egész este
először a fejébe, hogy holnap reggel zajlik le a választás Tófalun
s hogy voltaképen neki most az iránt <span class="pagenum"><a name=
"Page_90" id="Page_90">-90-</a></span> kellene érdeklődnie,
ahelyett, hogy az Elza vörös száján járna az esze.</p>
<p>– És ön nincs a kerületében?</p>
<p>– Ne… Nem vagyok. Nincs szükség rám.</p>
<p>– Kormánypárti kerület, ugy-e, hitbizományi alapon?</p>
<p>– Körülbelül – felelte kedvetlenül János.</p>
<p>– Nagyon szomoruak a magyar viszonyok – fejezte be Rózsa
Rezső.</p>
<p>Valami hideg nedvesség szemerkélt alá, János szerette volna
levenni a kalapját, hogy a fejét hütse, de restelte magát. Viszont
a szabad levegő még jobban széditette s mert éppen egy konflis
csörömpölt el mellettük, János megállitotta.</p>
<p>– Hazaviszem – mondta Rózsának.</p>
<p>– Kérem – fogadta el a szivességet Rózsa és bemondta a lakása
cimét:</p>
<p>– Kálmán-ucca 7. – aztán hozzátette magyarázatnak János számára:
– nem adtam fel a pesti lakásomat Kolozsvár miatt. Ott hotelben
lakom.</p>
<p>– Ja igaz, Kolozsvár – dünnyögte János. – És ha ön rendes tanár
lesz, akkor is?</p>
<p>És János gondolatai mélyén az lappangott, hogy szólni kellene
valakinek, szögezze ezt a fiatalembert Kolozsvárra. Most először
voltak ilyen kijárói gondolatai. Rózsa azonban igy felelt a föltett
kérdésre: <span class="pagenum"><a name="Page_91" id=
"Page_91">-91-</a></span></p>
<p>– A további egyetemi grádusokat már nem vállalnám odalent. Csak
azért fogadtam el a magántanárságot, <i>igy</i>, mert valahol
kezdeni kell a professzorságot.</p>
<p>Többet nem beszéltek, mert a kocsi tulságosan zörgött ahhoz,
hogy megértsék egymást.</p>
<p>A Kálmán-ucca 7. előtt Rózsa kiszállt, János utánanézett, látta,
hogy egy patika van a házban, közvetlenül a kapu mellett nagy
üvegtáblán valami görög férfifej van aranyozva, mögötte két
keresztbe tett bot, amik körül kigyók kavarodnak.</p>
<p>– Köszönöm! – szólt vissza Rózsa, aki már becsöngetett. János
bemondta a saját cimét a konflisnak és elkocogott. Mikor még
egyszer visszatekintett, még eszébe jutott, hogy a falhoz kellett
volna lapitani a gyerekarcu filozófust.</p>
<p>Otthon gyorsan aludt el s tiz órakor, mint már az imént láttuk,
kóválygó fejjel ébredt fel.</p>
<p>A takaritónő bekopogtatott.</p>
<p>– Na! – mondta az ajtó felé rosszkedvüen János. – Mit akar,
Kata?</p>
<p>Kata már be is jött:</p>
<p>– Sürgöny jött, nagyságos ur és János elé tette a recepiszt,
hogy aláirja. János egy elmosódott nagy S-t irt a papirszeletre és
<span class="pagenum"><a name="Page_92" id=
"Page_92">-92-</a></span> utána is kent még valamit, fölvett egy
hatost az éjjeli szekrényről, Katának nyujtotta, aztán elolvasta a
sürgönyt.</p>
<p>Ez állt benne:</p>
<p>„Lipik Péter visszalépett. Egyhangulag megválasztottunk.
Gratulálok, kedves barátom“.</p>
<p>És aláirva Ribázy volt, a Morse-gép sajtóhibája Ribáry
helyett.</p>
<p>János visszatette fejét a párnára. Kicsit gondolkodott rajta,
hogy hogy is van ez?</p>
<p>Hát megvan. Ő most képviselő. Adél elérte a célját, mandátumot
szerzett neki. Szeretett volna szeretettel gondolni Adélra, de csak
zavaros érzések hullámzották körül a lelkében ezt a nevet. János a
csók izének emlékén keresztül próbált visszamenni gondolataiban
Adélhoz. De ez sem ment. Valahogy, mintha soha se ölelkezett volna
a nagy fehér és aranyszinü asszonytesttel. A legtöbb, amit fel
tudott idézni, a vanilia-illat volt. De vágyódások nem kapcsolódtak
hozzá. S ahogy képzeletben közelebb ment az asszonyhoz, a fehér
test helyett fekete, vizes trikó villant feléje s a szőke fej
átcserélődött egy göndörre. Elza volt előtte. S most az a gondolata
támadt, hogy ennek a mandátumnak csak ugy volna értelme, ha Elzának
mingyárt megmondaná, Elza örülne neki és mingyárt megcsókolná
<span class="pagenum"><a name="Page_93" id=
"Page_93">-93-</a></span> érte. Ehhez a ponthoz azután már
kellemesebben kapcsolódtak a képzetek. Hátrahajtotta a leány fejét,
megkapaszkodva göndör hajában és az arcát az arca fölött tartotta,
lassan közeledett a szájához, ugy, ahogy már tegnap este
elképzelte.</p>
<p>János szájában édesség ömlött szét és ujra elaludt erre a
gondolatra. Fárasztóan szép szerelmi álmot álmodott végig, amikor
ujra kopogtattak az ajtaján.</p>
<p>A takaritónő megint sürgönyt hozott. János megint aláirt, megint
odaadott egy hatost és olvasta a táviratot, melyet Bécsben adtak
fel. Ez hosszabb volt:</p>
<p>„Kedves barátom, örömmel értesitelek arról, hogy pártunk kitünő
elnöke, báró Frideczky Tihamér, legfelsőbb engedelemmel fiává
fogadott. Remélem, hogy ezt a hirt már a tófalusi kerület
képiselőjével közlöm.“</p>
<p>Aláirva a miniszterelnök neve volt.</p>
<p>János rámeresztette álomtól dagadt szemét a táviratra. Egészen
kábult lett, mintha kalapácscsal halántékon ütötték volna. S az
ütés nyomán folyton ez kongott a fülébe:</p>
<p>– Adél!</p>
<p>Hát ez volt az, amit Adél az ő számára előkészitett, ez volt az
az épület, amibe neki bele kellett költözködnie. A szeme elé
viziószerüen egy hatalmas palota került, olyanféle, <span class=
"pagenum"><a name="Page_94" id="Page_94">-94-</a></span> mint a
Nemzeti Muzeum, nagy, egyszerü sikokkal, hatalmas oszlopokkal, de
belül igen éles világossággal. Nyomasztóan széles márványlépcsők
vezettek benne fölfelé, végtelenül sok lépcső igen magasra. És ő
állt a lépcsők alján és nézett föl, valahogyan fáradtan és
reménytelenül, hogy lehetetlen oda fölmennie. Először érzett
széditő aránytalanságot a maga személye és a vele végigjátszódó
események közt.</p>
<p>Aztán az tolakodott az agyába, hogy hová mindenhová kell
elsietnie ezzel a hirrel s a legfőbb óhaja megint az volt, hogy
Gotthelfékhez szaladjon és bemutatkozzék Elzának:</p>
<p>– Báró Frideczky János.</p>
<p>Még igy, kábultan, fürdött meg és öltözött föl s minden egyéb
mennivalót mellőzve, ugy döntött, hogy elmegy Prokeschhez, az majd
mond józan szavakat, amik tulsegitik ezen a részegségen.</p>
<p>Prokesch ugyanott lakott most is, ahol annak idején, mikor János
az első meglepő hirrel fölkereste, csak az ódon ház lépcsőháza
volt, tekintettel a nedves késő-őszi időre, még rosszabb levegőjü.
A háziasszony most épp ugy nem akarta beengedni, mint akkor s János
most épp ugy fölverte álmából Prokescht, mint akkor. <span class=
"pagenum"><a name="Page_95" id="Page_95">-95-</a></span></p>
<p>– Tudom, miért jössz – mondta Prokesch.</p>
<p>Nem tudod.</p>
<p>– Dehogy nem. Képviselő lettél. Hát persze, hogy az lettél.
Biztos voltam benne, hogy leszel. Ámbár a kerületből folyton
ellenzéki gyülésekről hozott hireket a kőnyomatos. Meg sem mutattam
neked. Tudtam, hogy minden hiába. Ha háborus időket élnénk, azt
mondanám: rajtad nem fog a golyó. Gratulálok öregem. Mindjárt
megmondom, hogy mit kell csinálnunk.</p>
<p>– De nem azért jöttem.</p>
<p>– Hát? Megbuktál? Az lehetetlen.</p>
<p>– Nem buktam meg, dehogy!</p>
<p>– Na ugye!</p>
<p>– De még-valami lettem.</p>
<p>– Mi a fene? – szakadt fel Prokeschből – mingyárt miniszter is
lettél?</p>
<p>– Nem. Báró.</p>
<p>– Mi? Mi lettél?</p>
<p>– Báró.</p>
<p>Prokesch eltátotta a száját. Aztán egy nagyot nyelt,
szárazat.</p>
<p>– Őrület! – mondta. – Hogy’ lettél? Miért lettél? Vetted? De
hiszen nincs pénzed! Te nem is vehetted. Hát ki vette? Őrület!</p>
<p>– Nem vettem. Kaptam. Adoptáltak.</p>
<p>– Ki a ménkü? Valami zsidó? <span class="pagenum"><a name=
"Page_96" id="Page_96">-96-</a></span></p>
<p>– Nem.</p>
<p>– Hanem?</p>
<p>– Báró Frideczky Tihamér.</p>
<p>Prokesch ugy, ahogy volt, fehérben, kipattant a dunyha alól és
sovány lábait lelógatta az ágyról:</p>
<p>– Hihetetlen! Várj kérlek, amig rendezem a gondolataimat.
Különben mit erőlködöm a rendezéssel? Reinhardt sem tudná rendezni
őket. Báró Frideczky vagy?</p>
<p>– Az.</p>
<p>– Szédület. Bódulat. Zászlós ur lettél, karok és rendek lettél,
ó-arisztokrata lettél. Hazánk egyik ősapja lettél.</p>
<p>– Az, az – bólogatott János.</p>
<p>– Hát egyelőre ehhez nem tudok hozzászólni. Ezt kapcsoljuk ki.
Ez tul van felfogóképességemen. Az emberek vagy lépcsőn, vagy
létrán, vagy liften mennek fölfelé. Ez nem az. Ez repülőgép. Ezt
tehát tegyük félre. Térjünk vissza a józan élet keretei közé.
Tárgyaljuk a képviselőségedet. Pardon egészen kiszáradt a
torkom.</p>
<p>János fölkelt, a mosdószekrényen álló pohárba vizet öntött, de
megjegyezte:</p>
<p>– Odolos.</p>
<p>– Nem baj. Én itthon még soha sem ittam vizet. Vizet én itthon
csak olyankor iszom, ha belőled nemcsak képviselő, hanem
<span class="pagenum"><a name="Page_97" id=
"Page_97">-97-</a></span> báró is lesz. Nemcsak báró, hanem
Frideczky báró. Ez egy életben csak egyszer fordulhat elő. Olyankor
megihatom az odolos vizet is.</p>
<p>És Prokesch kiitta a vizet. Aztán visszadugta lábát a dunyha alá
és most már nyugodtabban beszélt:</p>
<p>– E mai szent napon, méltóságos uram…</p>
<p>– Ne viccelj.</p>
<p>– Dehogy viccelek. Te vagy az első méltóságos, akivel komoly,
történeti alapon pertu vagyok. Nem téged tisztellek meg tehát a
cimmel, hanem magamat. Eddig csak <i>en passant</i> lehettem pertu
méltóságosokkal, ugy, hogy ha egyik hirtelen letegezett, én
hirtelen visszategeztem, de vigyáztam arra, hogy nagyon észre ne
vegye. De most már biztos, hogy lesz egy igazi kegyelmes pertum
is.</p>
<p>– Ki?</p>
<p>– Te!</p>
<p>János elnevette magát. Prokesch folytatta:</p>
<p>– Te, méltóságos uram, a mai nappal megszünsz a Függetlenség
szerkesztője lenni.</p>
<p>– Miért? – kérdezte János.</p>
<p>– Mert a mandátum nagyon szép, a báróság gyönyörü, <i>ez</i> a
báróság pláne olyan, hogy uj jelzőkért Remete barátomhoz kellene
fordulnom, de a kormánypárti képviselő, ha <span class=
"pagenum"><a name="Page_98" id="Page_98">-98-</a></span> még-ugy
báró is, le kell hogy kerüljön a lapról, mert egy lap, amely
kormánypárti képviselőt hordoz a homlokán, a halált hordozza
szivében. Kimondottan kormánypárti lapok nálunk csak a kormánytól
élhetnek. A kormány iratja, de kizárólag a kormány olvassa is őket.
A lap a tied marad és pártonkivüli mérsékelt politikát fog
folytatni a fődolgokban, a mellékesekben lehet akár radikális is.
Valakit kiirunk rá szerkesztőnek.</p>
<p>– Téged.</p>
<p>– Köszönöm. Soha se gondoltam, hogy kiirt szerkesztő is lehet
belőlem. De nem fogok szégyent hozni a lapra. Ezennel Proksayra
változtatom régi Prokeschemet. Proksay Miksa… Nem is fog rosszul
festeni. A zsurnalizmus ugyan már holnap Miksay Proksának fog
csufolni, de azzal nem fogok törődni. Ha a Prokescht kibirtam,
kibirom a Miksay Proksát, sőt kibirnám a Moksay Priksát is. Délután
megirom a bucsuzó cikkedet. Nagyon szép és érzékeny lesz, benne áll
majd a lap függetlenségének mindenekfelett való tisztelete. Gyere
be hat órakor. Különben is gyere be, hogy egy kis üdvözlő cécót
rendezhessünk. Sok minden volt már a magyar ujságirásban, de ilyen
még nem volt! Szervusz, méltóságos uram, viszontlátásra
délután.</p>
<p>János otthagyta Prokescht és megint <span class=
"pagenum"><a name="Page_99" id="Page_99">-99-</a></span>
Gotthelfékhez szeretett volna menni. De hogyan tegye? Beállitson és
mondja:</p>
<p>– Ez lettem, az lettem, szeress érte, te kis ördög.</p>
<p>Vaskos és piszkos esőfelhők lógtak az égről. János mégis kifelé
igyekezett a Dunapartra. Hátha Elza, amilyen furcsa, éppen ma tart
ott korzót.</p>
<p>A Duna és a budai hegyek fölött még csunyább volt az őszi ég. A
propellerek füstje leverődött a pesti partra és elnehezitette a
levegőt. Persze, hogy egy lélek se korzózott. Azaz, hogy mégis;
fent a Lánchid felé egy hosszu, csikos alak lengett a gyalogjárón.
Báró Frideczky, Senkhy János korhadt családfája tartotta szabályos
déli sétáját. János – furcsa – semmi hajlamot nem érzett magában
arra, hogy az öreghez rohanjon és hálás szivvel átölelje. Tudta,
hogy az öreg csak eszköz volt Adél kezében. Jobb szeretett volna
letérni a korzóról. De még sem tette. Ment nyugodtan Frideczky
felé, aki elég idejekorán meglátta és hadonászni kezdett a
kezével:</p>
<p>– Szervusz, szervusz! – krákogta az öreg – rég nem láttalak! Te
is elhanyagolsz, pedig, bizony, pedig…</p>
<p>Frideczky célzást akart tenni a készülő eseményre, valami olyan
célzást, amit János <span class="pagenum"><a name="Page_100" id=
"Page_100">-100-</a></span> ne értsen meg, mert Adélnak megigérte a
báró, hogy nem árulja el a tervet Jánosnak. De János már
megszoritotta az öreg kezét és belesüvöltötte Frideczky fülébe:</p>
<p>– Köszönöm! Köszönöm!</p>
<p>– Mit? Hát tudsz róla?</p>
<p>– Megtörtént. Köszönöm! Végtelen hálám, végtelen hálám…</p>
<p>Többet nem orditott János, mert tudta, hogy itt, a szabad
levegőn, ahol még a szél is viszi a hangot, ugyis hiába.</p>
<p>Frideczky gyerekesen elhuzta a száját. Duzzogva mondta:</p>
<p>– Félretolt ember vagyok. Megszidom Sándort. Megmondtam neki,
hogy én akarom közölni veled. Én akarom megmondani a fiamnak…</p>
<p>János mentegette a miniszterelnököt. Az öreg nem figyelt:</p>
<p>– Nagyszerü nő! – motyogta – nagyszerü nő! (Ez Adélra
vonatkozott.) Ha engem egy nő igy szeretett volna, én elvettem
volna, ha… ha… (az öreg keresett valami megfelelőt), ha komorna
lett volna, akkor is. És a Frideczky-család nem halt volna ki. De
most sem hal ki. Az tulajdonképpen mindegy. Lehet, hogy nekem nem
is lett volna olyan nagyszerü fiam, mint te vagy. És ha lett volna,
biztosan nem ült volna le az apjával sakkozni. <span class=
"pagenum"><a name="Page_101" id="Page_101">-101-</a></span> Ezek a
mai fiatalok nem olyanok. Te más vagy, azért tettem nagyon
szivesen… Mi van a mandátummal?</p>
<p>– Megvan.</p>
<p>– Nekem azt sem mondták. Félretolt ember vagyok. Majd megmondom
a véleményemet nekik. Nem jösz velem ebédelni? Gyere, a fiam
vagy!</p>
<p>János vállalkozott.</p>
<p>A Hungáriában ettek, a két Friedczkyek, János és az ősapja. Az
ős csak egy levest evett, meg egy kis fasirozott husikát, meg egy
puha körtét. Az ifju sarj sem volt nagyon ehetném kedvében. Az
izgalom és a töprengés ellanyhitották.</p>
<p>Ebéd után Frideczky fölvitte Jánost a klubba, hogy egy kicsit
sakkozzon vele.</p>
<p>Ahogy átmentek a termeken, kézszorongató gratulációk estek.</p>
<p>Az öreg le akarta aratni a dicsőséget:</p>
<p>– Na! mit szóltok hozzá? Mit szóltok hozzám?</p>
<p>Pedig a gratulációk egyelőre csak a mandátumnak szóltak; a
báróságról még nem tudtak a klubbeliek.</p>
<p>János ötig sakkozgatott atyja-urával, akkor elölelkezett tőle és
bement a szerkesztőségbe, ahol a fiuk felálltak az asztalok mellől
és egy diszkrét, zavart éljent küldtek feléje.</p>
<p>– Köszönöm, fiuk – mondta János és <span class=
"pagenum"><a name="Page_102" id="Page_102">-102-</a></span>
bevonult a szobájába. Kevéssel utána a szerkesztőség valamennyi
tagja bekerülközött, Prokesch, most már Proksay vezérlete alatt. A
kis szónoklatot azonban Domahidy mondta (politikai ügyről lévén
szó).</p>
<p>– Szeretve tisztelt barátunk, méltóságos urunk!</p>
<p>Igy kezdődött a szónoklat.</p>
<p>Most-amidőnnel folytatódott,
mi-akik-veled-ettük-a-szükös-napok-kenyerét is volt benne és sok
más nagyon szép és megható fordulat, amit Domahidi a parlament
kupolacsarnokából hozott el, ahol miniszterek küldöttségeket
szoktak fogadni. Voltak benne csinos latin szavak is, amik
különösen Sikorszkynak, az ókori novellák specialistájának,
tetszettek s végül abban hegyeződött ki, hogy János maradjon meg
továbbra is a sajtószabadság rettenthetetlen harcosának.</p>
<p>Mert ha ujságirók szónokolnak, mindig szó van rettenthetetlen
harcról és sajtószabadságról is.</p>
<p>Mikor Jánosra került volna a sor, hogy válaszoljon, akkor
csengetett a telefon az asztalán.</p>
<p>– Megbocsáttotok? – mondotta és fölvette a kagylót. (Ilyenkor
Adél szokott jelentkezni.)</p>
<p>– Kezét csókolom… – mondta bele halkan a kagylóba János.
<span class="pagenum"><a name="Page_103" id=
"Page_103">-103-</a></span></p>
<p>A fiuk jelentősen egymásra néztek. Hátul Szeniczei Prokesch
fülébe sugta:</p>
<p>– A báró ur anyja…</p>
<p>Aztán Prokesch intett a fiuknak a kezével, hogy kifelé és a
redakció, mint testület, kiment János szobájából, Prokesch még az
ajtót is betette mögöttük és Szeniczei, akit külön e célra hivtak
fel a Popper-kávéházból, folytatta azt a mondatát, amit ott bent
elkezdett.</p>
<p>A fiuk közt ugyanis már ama rövid negyed óra alatt, ami a
báróság tudomásul vétele óta eltelt, kialakult az a vélemény, hogy
a báróságot azzal szerezte meg Jánosunk, hogy a hármas fogatba
negyediknek az öreg Frideczkyt szerszámozta bele.</p>
<p>– Kár, hogy a neve megváltozott, – mondta Remete.</p>
<p>– Kinek a neve? – kérdezte Sikorszky.</p>
<p>– A szőrkeztyüd neve. Báró Senki sokkal jobb ritmusu lett
volna.</p>
<p>– Ne köszörüljétek a nyelveteket a gazdátokon – vetette oda
Prokesch, kicsit meggyőződése ellenére, már az asztala mellől.</p>
<p>– Priksay ur! – mondta halkan, csendes megvetéssel Remete,
Sikorszky felé, vagyis egy olyan formáját találta ki Prokesch már
bejelentett uj nevének, amire Prokesch nem is számitott…
<span class="pagenum"><a name="Page_104" id=
"Page_104">-104-</a></span></p>
<div class="chapter">
<h2>XXII. FEJEZET.</h2>
</div>
<p class="summary">Még egy éjszaka</p>
<p>Ezenközben Adél ezt mondta Jánosnak telefonon:</p>
<p>– Jánoska, ne mondjon semmit. Most ne; majd este, ha az arcát is
láthatom, mikor mondja.</p>
<p>– Feljön este?</p>
<p>– Fel. Kilenc után, Jánoskám, ott leszek és ott vacsorázom
magánál. Na, meg ne ijedjen! Csak egy kis sonkát eszik a vendége és
egy pohárka pezsgőt iszik hozzá, ha lesz.</p>
<p>– Szabad?</p>
<p>– Ma szabad. Ma konziliumot tartottam magammal és engedélyeztem
magamnak a pezsgőt is. Pá, Jánoska, csókolom, a viszontlátásra.</p>
<p>János letette a kagylót, hátradőlt a székében, bámult maga elé,
aztán kicsit turkált az asztal tetején, szórakozottan, nem tudva,
mit keres; egy darab fehér kéziratpapir került a kezébe, akkor
bemártotta a tollat és mig azt <span class="pagenum"><a name=
"Page_105" id="Page_105">-105-</a></span> hitte, hogy az uj
aláirását próbálja ki, ezt irta a papirra:</p>
<p>– Báró Frideczky Jánosné…</p>
<p>Mikor észrevette a <i>né</i>t, eltépte a papirost.</p>
<p>János hideg holmit vett vacsorára és két kis üveg édes francia
pezsgőt, ugy ment haza. Adél már várta. A lilavirágos sárga selyem
pongyola volt rajta, amit még annak idején hozott el hazulról János
lakására, de már hónapok óta soha sem vett föl, ha Jánosnál volt.
Egy kis asztalt is megteritett már két személyre és lehunyt szemmel
ült egy karosszékben, mikor János belépett.</p>
<p>– Jó napot, báróka! – üdvözölte Jánost. – Mit szól hozzá, milyen
házias vagyok.</p>
<p>– Teritett?</p>
<p>– Bizony. Sőt szerettem volna ezüsttel teniteni, ha magának
ezüstje volna. De majd lesz. Láttam Ivándon szép sulyos ezüst
evőeszközt, nagy családi monogrammokkal. Az a maga öröksége lesz.
Egyebet onnan alig örökölhet.</p>
<p>– Adél! Hát még Ivándon is volt?</p>
<p>– Voltam, persze. Meghivott öreg barátom. Ha valaki látta volna,
most már azt beszélnék, hogy az öreg Frideczky babája lettem.
Pedig, ugy-e csak a fiatalé vagyok?</p>
<p>– Kié? – kérdezte János, aki még nem élte bele magát uj
helyzetébe. <span class="pagenum"><a name="Page_106" id=
"Page_106">-106-</a></span></p>
<p>– A fiatal Frideczkyé. Az maga.</p>
<p>János azonban nem nevetett a tréfán. Komoly szemrehányással
mondta:</p>
<p>– Mennyit szaladgálhatott!</p>
<p>– Dehogy, Jánoska! Minden ugy ment, mint a karikacsapás.</p>
<p>– Hogy’ köszönjem meg?</p>
<p>– Sehogy. Azzal köszöni meg, hogy természetesnek tartja, hogy
megtettem. Magától értetődőnek. Különben nem is volt
fáradságos.</p>
<p>– Lefogyott.</p>
<p>– Nem attól, Jánoska. Ez az idő nem tesz jót nekem.</p>
<p>– Brioniban olyan szépen összeszedte magát!</p>
<p>– Nekem vagy homokon, vagy havon kell élnem és mindig napfényen.
Itt a három közül egyik sincs. Maga a homlokom, a havam, a
napfényem, Jánoska és maga tilos. Magától meghalnék.</p>
<p>– Megint ezt beszéli?</p>
<p>– Hiszen csak feltételes módban mondom. Meghalnék, de nem halok
meg, mert visszamegyek a havas napfény alá.</p>
<p>– Hová készül ujra?</p>
<p>– Tátraszéplakra megyek.</p>
<p>– De ott télen csak a szanatórium van nyitva.</p>
<p>– Odamegyek. <span class="pagenum"><a name="Page_107" id=
"Page_107">-107-</a></span></p>
<p>Egy kis csend lett. János nem felelt semmit, mert irtózott a
széplaki szanatóriumtól. Adél folytatta:</p>
<p>– Odamegyek. Ott nagyon jó lesz. A fekvést a napon olyan könnyen
megszokja az ember. Utóbb már jól is esik. És mindenki sportot
csinál a feketedésből, még a betegek is. Ugy-e milyen szép sötét
voltam, mikor megjöttem Brioniból?</p>
<p>János ránézett a nőre.</p>
<p>Annak a feketeségnek már nyoma sem volt. Ellenben, jobban
megtekintve, látszott, hogy Adél egy kis festékkel és puderrel
adott kölcsön némi jó szint magának. De ezt János nem mondta. Adél
mégis felelt erre a gondolatára:</p>
<p>– Nem szabad haragudni. Jánoska. Tudja, mikor a feketeség
lekopik, akkor olyan furcsa arcszine van az embernek… <i>Ugy</i>
nem járhatok kint a világban, pedig azelőtt soha semmit az arcomra
nem raktam. Maga tudja.</p>
<p>– Tudom… olyan sima, kedves bőre van.</p>
<p>– Még emlékszik rá?</p>
<p>– Hogy’ kérdezhet ilyet?</p>
<p>– Nincs könnyebb a feledésnél. Tulajdonképpen nem egyéb az élet,
mint gyüjtögetése mindannak, amit utóbb elfeledünk, <span class=
"pagenum"><a name="Page_108" id="Page_108">-108-</a></span> vagy… –
tette hozzá kicsit elhalkuló hangon – … vagy el kell felednünk.</p>
<p>János félbe akarta szakitani ezt a gondolatmenetet, de Adél már
be is fejezte:</p>
<p>– Mikor már mindent elfeledtünk, vagy már nem érdemes
emlékeznünk… akkor meghalunk…</p>
<p>– Adél! – mondta szemrehányóan János. De a nő, félig magának,
még hozzátett valamit:</p>
<p>– Vagy… amikor már nagyon fáj emlékezni.</p>
<p>Aztán felkapta a fejét:</p>
<p>– Na, báróka, nem azért jöttem, hogy szomorkodjunk. Ünnepi
vacsora lesz a maga uj cimeinek felavatására, nagyságos képviselő,
méltóságos báró ur… és régi dolgoktól való elbucsuzásra.</p>
<p>– Nincs mitől bucsuzni… – mondta János, hogy megint elháritson
egy közéjük felhőző gondolatot.</p>
<p>– Bucsuzni mindig van mitől. Hacsak a tegnaptól… ha csak az
elmult órától… ha csak az iménti perctől is, ami nem jön vissza.
Jánoska, Jánoska! Semmi sem jön vissza. Nem érdemes élni, annyira
<i>egyszer</i> van minden ebben az életben.</p>
<p>János nem volt ezeknek az elmélázásoknak az embere. Mondani
semmit sem tudott. <span class="pagenum"><a name="Page_109" id=
"Page_109">-109-</a></span> Adél tovább szövögethette volna a
fekete fonalat. De nem tette. Ezt mondta:</p>
<p>– Vagy talán <i>azért</i> érdemes élni, mert minden csak egyszer
van?</p>
<p>– Azért… – felelte János tétován.</p>
<p>– Én sem tudom. Hát maga hogy’ tudná? Maga nem tudhat annyit,
mint én…</p>
<p>– Miért?</p>
<p>– Mert… mert az ember olyan sokáig nem lát. Aztán elkezd látni.
Az rossz, Jánoska, az rossz. Ne kivánja a látást.</p>
<p>És megint más hangba próbált átcsapni.</p>
<p>– Hozott-e sonkát nekem?</p>
<p>– Hoztam.</p>
<p>– Akkor szépen kicsomagoljuk.</p>
<p>(És már tette is, amit mondott.)</p>
<p>– Nini, báró ur, mekkora lakomát szállitott! Éhes?</p>
<p>– Nem – nem vagyok éhes.</p>
<p>– Akkor ez a sok nagyszerüség mind megmarad, mert én nem eszem
belőle. Ó, szamócát is hozott?</p>
<p>– Maga szereti.</p>
<p>– Milyen kedves, hogy gondolt rá! Majd a pezsgőbe dobáljuk.</p>
<p>Leültek a kis asztal mellé. Jánosnak nagyon nem kellett az étel.
Valahogy a torka viszketett folyton. De nem akarta elsirni magát.
<span class="pagenum"><a name="Page_110" id=
"Page_110">-110-</a></span></p>
<p>A nő nem evett.</p>
<p>– Parancsol? – kérdezte János.</p>
<p>Adél, aki a villanylámpába bámult, megrezzent.</p>
<p>– Nem. Még nem. Egy kis kölni vizzel le kell törölnöm az arcom’
és a szám. Most már nincs szükségem a mesterséges szinemre. Vagy
igen?</p>
<p>– Dehogy! – tiltakozott János.</p>
<p>Adél sápadtan jött vissza. A szája most nem volt piros, mint az
előbb, hanem kékesen halvány. János riadtan nézte.</p>
<p>– Ugy-e nem jó a szinem?</p>
<p>– Ki mondta?</p>
<p>– A maga szeme, Jánoska. Jobb lett volna fenthagyni a pirosat,
meg a fehéret. De azért csak nem vagyok csunya?</p>
<p>– Ugyan, Adél!</p>
<p>– Na, együnk inkább. Maga egyék, én majd nézem.</p>
<p>János legyürt néhány falatot, Adél is evett egy kicsit a
sonkából, aztán hátradült a karosszékben és ujra a lámpa izzó
fényszálát nézte.</p>
<p>János megint fölrezzentette azzal, hogy pezsgővel kinálta
meg.</p>
<p>Adél egy kanál epret dobott a pohárba aztán megkóstolta.
Visszatette az asztalra:</p>
<p>– Brr… savanyu!</p>
<p>– Édeset hoztam – védekezett János. <span class=
"pagenum"><a name="Page_111" id="Page_111">-111-</a></span></p>
<p>– Mégis savanyu. Minden savanyu. Nem kell. Ez sem kell. Semmi
sem kell.</p>
<p>Lehunyta a szemét s csendesen tette hozzá:</p>
<p>– Tudom, mi kell.</p>
<p>János a nő fölé hajolt.</p>
<p>– Ez kell – mondta Adél és beleharapott a fiu szájába.</p>
<p>Majd fölkelt, a két kezével a fejéhez nyult, megrázta ugy, hogy
a nagy csonthajtük a szőnyegre szóródtak széjjel, a haja
lebomlott.</p>
<p>– Nem birom a hajtüket – mondta összerázódva. – A hajam is olyan
nehéz… most.</p>
<p>János némán nézett rá.</p>
<p>A nő beszélt:</p>
<p>– Jánoska, tudja, hogy ma itt maradok magánál!</p>
<p>A fiu elcsodálkozott. Ez még soha sem történt meg.</p>
<p>– Itt? – kérdezte – igazán?</p>
<p>– Itt. Az uramat elküldettem vidékre, bizottságozni. Itt maradok
magánál. Olyan szomjas a szám már és olyan sokáig nem látom magát
ujra. Tavaszig bizonyára nem. Ma, még egyszer… nem bánom, ha árt is
a csók… Nem árt!… Nem halok meg tőle… Istenem! Ha meghalnék
tőle!</p>
<p>Szélesre tárta két karját és a fiu nyakába vetette magát.
<span class="pagenum"><a name="Page_112" id=
"Page_112">-112-</a></span></p>
<p>János behunyta a szemét, kezével belemélyedt a szőke hajba,
melyet feketének és göndörnek képzelt el, hátrahajtotta a nő fejét,
ugy, ahogy tegnap is, ma is, gondolt már rá. És megcsókolta a
csunya Elzát.</p>
<p class="center">*</p>
<p>Adél másnap elutazott.</p>
<p>Másnap János egy kis levelet kapott a lakására. A levél igy
szólt:</p>
<div class="blockquot">
<p>Kedves Senki, méltóságos Szépember! Papa, mama már nem birják ki
jövő csütörtökig, amikor Maga ugyis elhozná hozzánk személyével
együtt uj méltóságait, hogy őket teánkba mártogassa; megkérnek
tehát engem, hogy kérjem meg Magát: postafordultával jöjjön el és
adjon fényt házunknak. Szükkörü családi estebéd lesz csupán.</p>
<p>Hát tegye meg a kivánságukat az én kedvemért. Üdvözli:</p>
<p class="right"><i>G. Elza.</i></p>
</div>
<p>P. S. Lakoma kezdete kilenckor; ha előbb jön beszélgetünk.</p>
<p>János már máskor is volt vacsorán Gotthelféknál, de mindig csak
hivatalos vacsorákon és mindig csak aranyszegélyü nyomtatott
meghivókra.</p>
<p>Ez volt az első eset, hogy Elza irása a kezébe került. Elza
irása: barátságos, szabályos gömbölyü betük voltak, nem a rendes
hosszuszáru női irás, amiket János eddig látott. Ugy <span class=
"pagenum"><a name="Page_113" id="Page_113">-113-</a></span>
látszik: hogy Elza azt sem tartotta magára kötelezőnek, hogy ugy
legyen szép és nőies, ahogy a többi nők, az irásra sem engedte rá
az egyenruhát.</p>
<p>János örült a néhány sornak, alig várta, hogy este legyen, hogy
muljon az idő, bement a redakcióba, be a klubba, sakkozott fogadott
apjával, beszélgetésbe vonatta magát a miniszterelnökkel, aki ugy
kegyeskedett, mintha ő adoptálta volna a képviselőt. Aztán
negyedkilenckor otthagyott csapot-papot és elvágtatott
Gotthelfékhez.</p>
<p>Mikor megérkezett és a szobalány levette róla a kabátját, Elza
és Emma és mamzelle Nitouche libasorban kivonultak az előszobába,
megálltak előtte és háromszor egymásután meghajtották magukat. Erre
Elza tanitotta be őket és bárhogy nem akartak, kényszeritette őket
rá, hogy végigjátszák ezt a kis komédiát.</p>
<p>Az első meghajlásnál Elza mondta:</p>
<p>– Nagyságos uram!</p>
<p>A másodiknál oldalba könyökölte Emmát, aki csakugyan el is
mondta szerepét:</p>
<p>– Méltóságos uram!</p>
<p>A harmadiknál Nitouchera került volna a sor, aki azonban
duzzogva ezt mondta:</p>
<p>– Mais quelle bêtise!</p>
<p>– Nitouche! – szólt rá Elza – teljesitsd <span class=
"pagenum"><a name="Page_114" id="Page_114">-114-</a></span>
kötelességedet, különbeni elbocsáttatás terhe alatt!</p>
<p>Nitouche is mondta:</p>
<p>– Kezselmes urunk.</p>
<p>Majd mindhárman feléje léptek és nyujtották a kezüket, egyszerre
ejtve ki:</p>
<p>– Gratulálunk.</p>
<p>És mind a hárman elnevették magukat és János is nevetett velük.
Jól esett neki a tréfa, pedig Emma már aggódott:</p>
<p>– Még megsértődik a szerkesztő ur!</p>
<p>– Meg-aragszik! – mondta Nitouche.</p>
<p>– Persze hogy meg, ha szerkesztő urnak szólitjátok a báró
urat.</p>
<p>– Nem haragszom meg! – mondta János – föltéve, hogy üdvözlő
szónoklatot nem tartanak.</p>
<p>– Mi azt nem. De maga tartson czerczlét – (Elza nem szerklnek
mondta), – tüntessen ki bennünket megszólitásával. És aztán
kerüljön beljebb.</p>
<p>A szalonban Gotthelf és Gotthelfné vártak.</p>
<p>– Itt hozzuk a bárót! – Megrohanhatjátok már a gratulával.</p>
<p>S mert Elza ezt előre bemondta, Gotthelfék csak néma
kézszoritással gratulálhattak.</p>
<p>– Leülni! leülni! – vezényelte Elza. – Őméltósága el fogja
mondani, hogy hogvan történt. Őméltósága el fogja mondani, mert ha
<span class="pagenum"><a name="Page_115" id=
"Page_115">-115-</a></span> nem mondaná el, akkor papa abba a
kényelmetlen helyzetbe kerülne, hogy meg kellene kérdeznie
őméltóságától: hogyan is ment a dolog.</p>
<p>– Elza! Elza! – neheztelt Gotthelfné.</p>
<p>– Nagy csacsi az én lányom – egészitette ki Gotthelf.</p>
<p>– Hát mondd, hogy nem vagy kiváncsi reá?</p>
<p>– Mért mondanám? Egy ilyen kedves barátomnak, mint a… – Gotthelf
elakadt.</p>
<p>… Mint a báró ur, – szólt Elza szigoruan – tessetek
hozzászokni!</p>
<p>– Igenis, egy ilyen kedves barátomnak a sorsa érdekel.</p>
<p>– Akkor ne zavarj, ha diplomatikusan ugy vezetem a tárgyalást,
hogy megtudd, amit akarsz, anélkül, hogy kiváncsinak látszanál.</p>
<p>János is megszólalt:</p>
<p>– Mit mondjak el?</p>
<p>– Nem a mandátumot, Szépember… mert én tovább is szólithatom
igy?</p>
<p>– Csak tessék!</p>
<p>– Nem a mandátumot, mert azon semmi különös nincs, hogy egy
szerkesztő mandátumot kap. Mandátuma minden sliffentyünek van már,
pardon… Hanem a báróságot, amely szokatlan és rendkivüli ebben a
formájában, s azonkivül papa vágyainak netovábbját képezi.
<span class="pagenum"><a name="Page_116" id=
"Page_116">-116-</a></span></p>
<p>– Elzus! ezt azért mégse… – szólt közbe Gotthelf papa…</p>
<p>– Igaz… ezt nem mondhatom. Mert a papa vágyainak netovábbja nem
lehet <i>ez</i> a báróság. Ki a manó adoptál egy koros izraelitát?
Hogy jutott magának eszébe, hogy ezt a kedves-kedves Frideczky
bárót, akit mi csak a korzóról ismerünk, apjává degradálja, illetve
neki az, hogy magát fiává léptesse elő? Halljuk! Halljuk!</p>
<p>János mosolygott:</p>
<p>– Igazán, nincs rajta mit elbeszélni!</p>
<p>– Na tessék! Mondja, hogy ez a legtermészetesebb dolog a
világon! Mondja, hogy maga voltaképpen bárónak született már
eredetileg, csak nem viselte a cimet.</p>
<p>– Azt nem mondom. De részleteket sem tudok mondani.</p>
<p>– Azt beszélik, mert tegnap is voltak nálunk emberek, hogy
voltaképpen sakkon nyerte…</p>
<p>– Ebben van valami.</p>
<p>– Hogy először elnyerte tőle a készpénzét, aztán a családi
birtokát, aztán a nevét, mert az öregnek már nem volt mit föltenni
az utolsó partira. Igaz?</p>
<p>– Valahogy igy van.</p>
<p>– És hogy most maga lesz a szabadelvü párt elnöke, csak az a
feltétel, hogy szép fehér <span class="pagenum"><a name="Page_117"
id="Page_117">-117-</a></span> szakállt kell ragasztania, mint a
papájának, a Frideczky bárónak van.</p>
<p>Ezen mind nevettek.</p>
<p>János is nevetve felelt:</p>
<p>– Ezt még nem közölték velem.</p>
<p>– Azt is beszélik, hogy visszaállitják a nádorispáni méltóságot
és jövő őszszel magát a Rákoson nádorispánná választják.</p>
<p>– Maga örülne neki? – kérdezte János.</p>
<p>– Hogyne!</p>
<p>– Akkor én sem bánnám – felelte János.</p>
<p>– De van még tovább is – folytatta Elza.</p>
<p>– Hagyd már abba a bolondságot – szólt csittitóan
Gotthelfné.</p>
<p>De Elza tovább füzte:</p>
<p>– Sajnos, már csak egy etapp van. Őszszel lesz a nádorispánság,
a városi emberek csak megvárják, hogy elkövetkezzék a tél, akkor a
Duna jegére vonulnak, amit külön ez alkalomra a rendőrség is
engedélyezni fog s ott kikiáltják Senkhy urat királylyá, mint
boldogult Mátyásunkot. És a suszterinasok, ahelyett, hogy a
Vigözvegy valcerét fütyülnék az uccán, ezt fogják énekelni
hangosan:</p>
<div class="poem">
<div class="stanza"><span class="i0">Jánost mostan
választotta<br /></span> <span class="i0">Mind-ez ország
királyságra,<br /></span> <span class="i0">Mert őt adta nékünk
Isten<br /></span> <span class="i0">Menyországból
ótalmunkra.<br /></span></div>
</div>
<p><span class="pagenum"><a name="Page_118" id=
"Page_118">-118-</a></span></p>
<p>– Igy van-e a vers, báró ur?</p>
<p>– Igy tanultam az iskolában, de én már elfelejtettem.</p>
<p>– Látja, én nem mertem elfelejteni, mert tudtam, hogy szükség
lesz rá a maga végső előlépésénél. A maga számára megvan az a
lehetőség is, hogy király legyen.</p>
<p>– Ugyan, ugyan! – csóválta fejét Gotthelf papa.</p>
<p>– Megvan, ha mondom!</p>
<p>– De miért?</p>
<p>– Mert keresztény.</p>
<p>János megint elnevette magát:</p>
<p>– Elzácska, ugy rémlik nekem, mintha ezt már hallottam volna
valakitől… Csak nem jut az eszembe, hogy ki volt.</p>
<p>– Akárki volt, okos ember volt.</p>
<p>A vacsora következett és a vacsora alatt is ugyanezt üzte
Elza.</p>
<p>– Nem fér a bőrébe! – mondta szeretettel Gotthelfné.</p>
<p>És János örült, mert kezdte azt hinni, hogy ő okozza azt az
örömet.</p>
<p>Elza jókedvéből még vacsora utánra is maradt. Éjféltájban a
sárga szalónban, amelyben János most nagyszerüen érezte magát, mert
nem volt ott a <i>másik</i>, Elza hirtelen ezt mondta: <span class=
"pagenum"><a name="Page_119" id="Page_119">-119-</a></span></p>
<p>– Mi leányok és kiséretünk most visszavonul.</p>
<p>– Szóval menjek már? – kérdezte János.</p>
<p>– Nem, nem, maga még marad, mert most a programmnak az az
ünnepélyes pontja következik, melyben jó atyám és jó anyám megkérik
a méltóságos ur kezét számomra.</p>
<p>– Elza! – csattantak fel az öregek.</p>
<p>– Mi van azon? – kacagott Elza. – Ilyen csodákat már látott a
világ! Bárót kapni pénzért, de ilyen bárót aligha! Aki uj és mégis
a legrégibb! Aki nincs elzüllve! Aki még nem is kopasz, hanem
Nitouche által joggal Szépembernek volt keresztelhető. Rajta,
rajta, szüleimék! Viszontlátásra brr urr!</p>
<p>És Elza kivitte magával Emmát és a mamzelt, a legnagyobb
zavarban hagyta ott az öregeket és Jánost.</p>
<p>Az öregeket, akik tényleg szerettek volna néhány enyhe célzást
tenni ebben az irányban és Jánost, aki olyan nagyon szivesen
hallgatta volna ezeket a célzásokat. <span class="pagenum"><a name=
"Page_120" id="Page_120">-120-</a></span></p>
<div class="chapter">
<h2>XXII. FEJEZET.</h2>
</div>
<p class="summary">Altalános beszámoló János eleintén való
parlamenti müködéséről</p>
<p>Báró Frideczky János, az érdekes ifju publicista, a tófalusi
kerület képviselője, a parlamentben a jobb mező második cikkelyének
második sorában, a legszélső ülésen ült. Ezt a helyet még Rásay
Emőd kérte magának, nem mintha e legrégibb magyar család ivadéka
nagyon közel akart volna lenni a miniszterekhez, amiről csak
járatlanok hiszik, hogy jelent valamit, hanem mert nem akart
tulmessze esni az érdekesebb ellenzéki szónokoktól. S a legszélső
ülést azért választotta, amiért az emberek a szinházban sarokülésen
szeretnek ülni, hogy, ha unta már a szónokokat, akkor szép
csendesen kivonulhasson, anélkül, hogy ezzel másokat zavarna, vagy
ebben őt mások kényelme akadályozná.</p>
<p>Egyébként a parlament semmi uj érzést nem hozott János számára,
ahogy általában <span class="pagenum"><a name="Page_121" id=
"Page_121">-121-</a></span> nem hozhat olyan ujságiróknak, vagy
szerkesztőknek, akik megszokták a parlamentbe való bejárást. Senkhy
János szerkesztő ur épp ugy az Andrássy-szobor felől járt be a
parlamentbe annak idején, mint most Frideczky báró, a képviselő. A
portás épp ugy szalutált neki akkor, mint most, mert akkor sem
tudhatta, nem képviselő-e, most sem tudhatta, nem ujságiró-e? A
parlament portásától igazán nem lehet kivánni, hogy ismerje mindazt
a háromszázegynehány semmitmondó arcot, amelyet a honatyák viselnek
a nyakkendőjük felett. A különbség ujságiró és képviselő közt csak
annyi, hogy, bemenve a kapun, az ujságiró balra fordul, a képviselő
jobbra.</p>
<p>Mondom, Jánosnak a képviselőség nem adott uj szenzációt.</p>
<p>Aki az ujságirók karzatán ül, ha nem csinál parlamenti riportot,
vagyis, ha nem igyekszik rövidebb mondatokban papirra sietni azt a
hosszu levü valamit, amit előtte, a korláton kivül, mondanak, épp
ugy képviselőnek érezheti magát, mint aki öt lépéssel odébb ül, de
már nem a parlamenti ujságirók Szindakója, hanem az Elnök
fenhatósága alá tartozik. Épp ugy hallgatja a beszédeket, épp ugy
unatkozik, épp ugy mondja félhangon maga elé: „Ökörség!“ mintha
képviselő volna. A terem izgalma, <span class="pagenum"><a name=
"Page_122" id="Page_122">-122-</a></span> ha <i>van</i> izgalom a
teremben, épp ugy végigmegy ezeken a padsorokon, mint a
belsőbbeken, sőt az emberek itt épp ugy pártokra oszolnak, mint
odabenn, azzal a különbséggel, hogy beljebb a kormánypárti esetleg
csakugyan kormánypárti, az ellenzéki valóban ellenzéki (noha vannak
kivételek), – de itt, a karzaton, a kormánypárti ujság embere
mindig ellenzéki s az ellenzéki lapé kivétel nélkül kormánypárti.
Ez egyáltalán nem valami paradox ösztön következménye, hanem azért
van igy, mert az ellenzéki ujságiró az ellenzéki politikusokat, a
kormánysajtó zsurnalisztája a kormánypárti politikusokat ismeri
közelről, kulissza mögülről s mindegyik a maga pártjának embereiről
tudja, hogy egy ütet taplót, egy pipa dohányt nem érnek, tehát azt
hiszi, hogy a kiváló emberek – mert hiszen csak kell valahol kiváló
embereknek lenniök egy egész ország kiválogatott <i>első</i>
négyszáz embere közt! – hogy a kiváló emberek a <i>másik</i>
oldalon vannak. Persze, hogy nincsenek, hogy ott sincsenek, mert a
közélet mai szervezetében sehol sincsenek, de az emberekből nem
lehet kiirtani azt, hogy higyjenek és reménykedjenek a jobban.</p>
<p>Az ujságiró ahhoz is hozzászokott már, hogy a parlament
folyosóján képviselőkkel, államtitkárokkal és miniszterekkel
érintkezzék. <span class="pagenum"><a name="Page_123" id=
"Page_123">-123-</a></span> Jánosnak, aki közpályáját egy
miniszterrel való egészen közvetlen tárgyalással kezdte, ez sem
volt uj.</p>
<p>Legföljebb, ha az irigység volt neki uj, amelylyel régi és uj
kollégái egyaránt rápillantottak. Amig János az ujságiráson belül
futott előre, bent alig csodálkoztak rajta. Hogy szerkesztő
mindenki lehet, azt mindenki tudja a zsurnalisztikában. A
mandátumot azonban már nem szivesen juttatták neki volt
pályatársai. Az ujak sem a báróságot. Mert viszont az uj
pályatársak nagyon jól tudták, a maguk esetéből, hogy képviselő
mindenki lehet, de hogy báró <i>is</i> legyen, azt fölöslegesnek
vélték.</p>
<p>Az első hetek egyikében János föl is kérette magához feketére
Prokescht és megmondta neki:</p>
<p>– Te, nem jó szemmel néznek rám az emberek.</p>
<p>– Nagyon jó! – nevetett Proksay – azt akarod, hogy még jó
szemmel is nézzenek rád. Nem vagy szerény, méltóságos gazdám.</p>
<p>– Nem bántottam őket.</p>
<p>– Ahhoz, hogy az emberek haragudjanak, nem is kell bántani
senkit. Te mindent tudsz, vagy legalább tudtál, ezelőtt három
évvel, amikor, emlékszem, nagyszerü jártasságod volt a
mitológiában; tehát fizikát is tudsz. <span class=
"pagenum"><a name="Page_124" id="Page_124">-124-</a></span></p>
<p>– Valami keveset.</p>
<p>– Ott hallhattad, hogy minden test annyit nyom, amennyi az
általa kiszoritott viznek a sulya.</p>
<p>– Nem annyit nyom, csak a fajsulya annyi.</p>
<p>– Az nem baj. A példa azért jó. Sőt annál jobb! Minden embernek
annyi a fajsulya, amennyit az általa kiszoritott többi embernek az
irigysége nyom. És minden embernek annyi az irigye, ahány ember
általa kiszoritottnak véli magát. S az sok. A tófalusi képviselő te
vagy, báró Frideczky te vagy, a többiek mind nem azok. Tehát
mindenki, akihez közöd volt, van, vagy lesz, vagy neked, vagy
valamely minőségednek: mindenki irigyed.</p>
<p>– Ez nem jó.</p>
<p>– Nem; sőt veszedelmes. Neked jobban is kell vigyáznod magadra,
mint a többinek.</p>
<p>– Hogy-hogy?</p>
<p>– Ugy, hogy neked kétfelé kell vigyáznod. Te valami tulságosan
kormányos kormánypárti nem lehetsz, mert a sajtó kivégez. De
viszont a pártban sem fejthetsz ki valami nagy ellenkezést, mert
akkor bent végeznek ki.</p>
<p>– Miért fejtenék ki ellenkezést a pártban?</p>
<p>– Mert nem jó a kormány állandó leltárához ugy hozzátartozni,
hogy mindig és <span class="pagenum"><a name="Page_125" id=
"Page_125">-125-</a></span> minden körülmények közt számithassanak
az emberre. Aki ugyis <i>megvan</i>, az nem érték.</p>
<p>– Hm… – mondta János – ez komplikált.</p>
<p>– De azért elintézhető. Erről már akartam beszélni veled. A
szereplésedről egyáltalán. Most már hetek óta vagy bent és még nem
nyitottad ki a szádat. Ez nem jó. Persze az sem jó, ha valaki
minden másodnap idegesiti a többit felszólalásokkal. Ellenben
körülbelül minden két héten egy-egy kis hozzászólást ki lehet
vágni. Valami kis módositványost.</p>
<p>– Milyet?</p>
<p>– Módositványost. Ezt ugy értsd: kormánypárti képviselő el kell
hogy fogadja a kormány törvényjavaslatait. Ez a párthüséghez
tartozik. De mindig van valahol egy csekélység, amiben módositást
lehet kivánni s amiért a kormány nem haragszik, mert a dolog
lényegén nem változtat a módositás. Az ilyet jobb, ha egy
kormánypárti képviselő kéri, mint hogyha ellenzéki, mert annak
<i>nem</i> teszik meg, nehogy koncessziónak lássék az ellenzék
számára.</p>
<p>– Mikor csináljam?</p>
<p>– Majd én mindig szólok. Sőt azt is megmondom, hogy <i>mit</i>
módosittass. <span class="pagenum"><a name="Page_126" id=
"Page_126">-126-</a></span></p>
<p>– És ez egy jó müködés?… Az irigység miatt gondolom, amit az
előbb emlitettél.</p>
<p>– Ez a legjobb müködés. Igazán közhasznu munkásság ellen az
irigység sem szólalhat fel. Még jobban pukkadoz ugyan, hogy: „nézd
csak, ez a bitang még közhasznu is, nem lehet vele birni“ – de nem
bánt. Már pedig jegyezd meg magadnak, hogy Szólon óta <i>minden</i>
törvény rossz s aki csak egy szót, egy betüt, vagy egy vesszőt
változtat rajta: áldása az emberiségnek. Nincs könnyebb, mint az
emberiség áldásának lenni.</p>
<p>– Miért?</p>
<p>– Annyi az átok az emberiségen.</p>
<p>Ez volt a Prokesch általános használati utasitása János
parlamenti szereplése számára. János elfogadta, mert nem volt sem
kedve, sem ideje másikat kigondolni helyette.</p>
<p>Már a következő héten megtartotta szüzbeszédét. Valami galád
adójavaslatról volt szó s János azt az óhaját fejezte ki – Prokesch
inditványára –, hogy az adómentes létminimum ebben az esetben ne
százhuszonöt, hanem kettőszáz korona legyen.</p>
<p>Ez mindenkinek tetszett.</p>
<p>– Brávó – orgonázott egy gyönyörü hangu ellenzéki vezér.</p>
<p>A pénzügyminiszter is bólongatott. Sőt a beszéd után szólt
Jánosnak, akit a Podolányi-ügy <span class="pagenum"><a name=
"Page_127" id="Page_127">-127-</a></span> miatt rossz szemmel, de a
miniszterelnökemlegette felsőbb összeköttetés miatt jó szemmel
nézett:</p>
<p>– Köszönöm, hogy figyelmeztettél. Az illetékes ügyosztálynak,
amelytől a terv származik, nyilván elkerülte a figyelmét. Az előadó
majd megfogalmazza a módositványt.</p>
<p>A továbbiakban János mindig Prokesch utmutatásai nyomán, csendes
és rendes parlamenti müködést fejtett ki, amin aligha lehetett
volna kivetni valót találni.</p>
<p>Kétszer vezetett küldöttséget, egyszer az igazságügyminiszter,
egyszer a kereskedelemügyi elé.</p>
<p>Az első eset volt az érdekesebb. Az történt, hogy egy fiatal
irót az ügyészség előzetes letartóztatásba helyezett, mert egy
hetilapban folyó regényét tul-erotikusnak itélte. A lapot
elkobozták, amibe mindenki belenyugodott volna, mert a lap valóban
nem éppen erkölcsnemesitő tartalommal boldogitotta minden szombaton
a mindkét nembeli s inkább serdületlen fiatalságot.</p>
<p>De az ügyészség tovább ment. Beidézte a regény iróját, aki
persze, hogy nem sietett az idézésre megjelenni, mert idézéseket
nem szokás komolyan venni. A vizsgálóbiró azonban, akinek az ügy ki
volt osztva, kicsit hirtelen ember volt. Derék fiu különben, de
keveset <span class="pagenum"><a name="Page_128" id=
"Page_128">-128-</a></span> aludt általában, mert minden éjszaka
legalább kettőig-háromig ült a kávéházban, ahol a jövő turf- és
sporteseményeit kellett megbeszélnie asztaltársaságával. Ez az
asztaltársaság egy nyugalmazott trénerből, egy
sportlap-szerkesztőből és egy istállótulajdonosból állott, amely
istállóban <i>egy</i> lónál több soha nem volt, de amelyből néha az
az egy ló is zálogba ment szomszéd istállókba.</p>
<p>Ez időben minden éjszaka hajnalig elvitatkoztak az urak azon,
hogy a jövő Derbyt Ripszrapsz vagy Pöttön nyeri-e, ami egyrészt
attól függött, hogy Ripszrapsznak és Pöttönnek kik voltak lói apái,
anyái, fölmenő és oldalági rokonai, másrészt attól, hogy Ripszrapsz
vagy Pöttön istállójának sikerül-e megnyernie a kitünő Rehákot, a
finish-lovaglás mesterét a Derby számára, harmadrészt attól, hogy a
könyveseknél melyik paripa lesz nagyobb tétekkel megterhelve, mert
akkor a könyvesek megkezdik mahinációikat, negyedrészt, ötödrészt,
hatodrészt…</p>
<p>A kérdésnek nagyon sok rétege volt és a vizsgálóbirót mind
érdekelte. Aznap virradóra, mikor az ifju irónak kellett volna a
vizsgálóbiró előtt megjelennie, a vizsgálóbiró reggel négykor
került ágyba és csak tizenegykor a hivatalába. A rendesnél is
kialvatlanabb volt tehát s végignézve azok listáját, akiknek ma
<span class="pagenum"><a name="Page_129" id=
"Page_129">-129-</a></span> meg kell jelenniök szine előtt,
tudakozódott, hogy az ifju iró – éppen az – jelen van-e? Hát nem
volt jelen. A vizsgálóbiró ragaszkodott ahhoz, hogy ő az ifju irót
akarja kihallgatni. Detektivet küldött érte, akinek kiadatta
parancsba, hogy legyen szigoru az ifju iróhoz.</p>
<p>A detektiv szigoru mosolylyal ültette fiakkerbe az ifju irót,
elvitte az Alkotmány-uccába, a biró elé állitotta. Az iró is
keveset aludt, a biró is. Ebből semmi jó nem jöhetett ki.</p>
<p>– Szelemen Ákos, – mondta a biró érdesen – maga idézésre nem
jött, karhatalommal vezettetett elő, tehát a szökés gyanuja forog
fenn magánál.</p>
<p>Szelemennek fejébe szállt a vér, hogy őt csak magázzák és még
székkel sem kinálják meg. Felelet nélkül leült a biró asztala elé
egy székre.</p>
<p>– Nem mondtam, hogy üljön le.</p>
<p>– Nem szokás uriembert le nem ültetni.</p>
<p>– Maga itt most nem mint uriember van jelen, hanem mint terhelt.
Viselkedjék tisztességesen.</p>
<p>– Kikérem magamnak ezt a hangot.</p>
<p>– Itt maga semmit sem kérhet ki magának. Keljen föl.</p>
<p>Szelemen fölkelt, de a biró ezzel még nem volt megelégedve:</p>
<p>– Vegye ki a kezét a zsebéből. <span class="pagenum"><a name=
"Page_130" id="Page_130">-130-</a></span></p>
<p>– Ott tartom a kezemet, ahol akarom!</p>
<p>– Otthon! De itt nem. Nézze meg az ember!</p>
<p>A biró rá akart térni a tárgyra, Szelemen azonban nem felelt a
kérdésekre.</p>
<p>– Felel? vagy nem felel? – kérdezte a biró.</p>
<p>– Nem felelek! – felelte az iró és menni akart.</p>
<p>– Itt marad! – kiáltotta a vizsgálóbiró, becsöngette a
szolgáját, fegyőrt hozatott és szép szabályosan lekisértette
Szelemen Ákost az ügyészség fogházába. Véletlenül a törvényszéki
ujságirók közül egyik sem látta ezt a levonulást, különben a dolog
mingyárt rendbe jött volna.</p>
<p>Igy azonban csak délután derült ki, hogy mi történt. Az
estilapokban már benne volt, éles kommentárokkal.</p>
<p>És lejátszódott másfél nap alatt ugyanaz a komédia, amely mindig
lejátszódik, valahányszor a hivatalos ranglétra alsó fokán álló
hivatalnok szamárságot követ el.</p>
<p>Az ügyészhelyettes, aki az aktát aláirta, ragaszkodott Szelemen
Ákos előzetes letartóztatásához, a lapok másnap reggel már hangosan
és bőven irták meg a sajtószabadság sérelmét.</p>
<p>A főügyész nem tudta, mit csináljon, nem <span class=
"pagenum"><a name="Page_131" id="Page_131">-131-</a></span> csinált
tehát semmit. Szelemen Ákos az egész napot az ügyészség fogházában
töltötte s az irók és ujságirók küldöttsége már másnap délelőtt
fent volt a Házban, hogy az igazságügyminiszter előtt
demonstráljon. A küldöttség vezetésére egy koros ellenzéki
képviselőt akartak felkérni, aki huszonöt év óta volt szerkesztő és
honatya, de a küldöttség vezetését nem vállalta, mert az volt a
véleménye, hogy legokosabb volna, ha az egész ifju irodalmat, ugy,
ahogy van, becsuknák, mert határtalan orcátlanság, amit a fiatalok
a nyomtatott betüvel müvelnek. Igy fanyalodott rá a deputáció, noha
nem szivesen tette, Jánosra, aki negyedóra alatt rendbehozta az
ügyet, nem ugyan a kupolacsarnok előtermében tartott rendes
szónoklattal, melyből a miniszter semmit sem tudhatott meg s melyre
a küldöttség természetesen csak a rendes választ kapta, hogy a
miniszter behatóan fog foglalkozni a kérdéssel és hova-hamarabb
megteszi intézkedését, hanem azzal az információval, amit
Prokeschtől kapott és magánbeszélgetésben adott tudtára a
miniszternek, hogy hivatali tulbuzgóság mérgesitette el az
ügyet.</p>
<p>A miniszter telefonált az ügyészségre, az ügyészség kibocsátotta
Szelemen Ákost és Prokesch megmondta Jánosnak:</p>
<p>– Megmentetted a sajtószabadságot. A <span class=
"pagenum"><a name="Page_132" id="Page_132">-132-</a></span>
sajtószabadság nyert. A szörnyü precedens el van háritva.</p>
<p>A másik küldöttség egészen szürke küldöttség lett volna, ha
véletlenül nem éppen postatakarékpénztári tisztviselők küldöttsége,
melynek Rechnitz ur is tagja volt.</p>
<p>Ezek az urak előbb küldöttségileg keresték fel Jánost, amaz
alázatos kérelemmel, hogy vezesse küldöttségüket. A küldöttség
küldöttsége még nem emlitette, nem merte emliteni, hogy
összefüggést lát maguk és Frideczky János báró közt, Rechnitz akkor
nem volt velük.</p>
<p>A parlamentben azonban a többi ferencjózsef kabát közt ott volt
a Rechnitzé is, sőt volt hivatalfőnöke mingyárt megszólitotta
Jánost, kicsit izgatott hangon:</p>
<p>– Én mondtam nekik, hogy <i>Hozzád</i> forduljunk, méltóságos
uram…</p>
<p>(Rechnitz szeretett volna ugy emlékezni rá, hogy már a
hivatalban <i>ilyen</i> viszony volt köztük.)</p>
<p>János azonban kissé mereven adta vissza a szót:</p>
<p>– Nagyon köszönöm, hogy <i>Ön</i> hivta fel rám az urak
figyelmét.</p>
<p>Rechnitz nem kisérletezett tovább, sőt kissé dadogni
kezdett:</p>
<p>– Igen, igen… én mondtam az uraknak, <span class=
"pagenum"><a name="Page_133" id="Page_133">-133-</a></span> hogy ha
valaki szivén hordozza sorsunkat, akkor Méltóságod az…</p>
<p>– Valóban.</p>
<p>– … aki ismeri nemcsak munkánk fontosságát… hanem nagy
mennyiségét is… s javadalmazásunk szük méreteit… lehet mondani,
hogy szük méreteit…</p>
<p>– Menjünk, uraim, – mondta János a többiekhez fordulva. – A
kegyelmes urat már értesitettem. S amig mentek a miniszter szobája
felé, János azt gondolta, hogy a tegeződést tulajdonképpen
engedélyeznie kellett volna Rechnitz urnak, mert ha van
köszönnivalója, akkor mindent Rechnitz urnak köszönhet és annak,
hogy Rechnitz ur egyszer goromba volt s neki azt mondta:</p>
<p>– Fogja be a száját!</p>
<p>A miniszter még nem volt a szobájában s mig vártak rá, Rechnitz
ujra János mellé furakodott és megpróbálta az előbbi csorbát
kiköszörülni.</p>
<p>– Ki gondolta volna, nemde, ezelőtt négy évvel, ki gondolhatta
volna, hogy mi, ha küldöttségbe jövünk őexcellenciájához, a
küldöttséget éppen Méltóságod fogja vezetni.</p>
<p>– Mulnak az idők – felelte János.</p>
<p>– Bizony mulnak… de nem mindenki számára mulnak olyan értékesen.
Méltóságod talán el sem hiszi, hogy én azóta <span class=
"pagenum"><a name="Page_134" id="Page_134">-134-</a></span>
mindössze <i>egy</i> fizetési osztálylyal kerültem feljebb.</p>
<p>– Rosszak az előlépési viszonyok?</p>
<p>– Nagyon rosszak.</p>
<p>– Ezt is meg fogom emliteni a kegyelmes urnak.</p>
<p>– Kegyeskedjék. Az ember beleőszül a hivatalába. Tetszik látni –
és Rechnitz ur őszbe csavarodó fejére mutatott –, családja van,
felnőtt gyerekei, reprezentálnia is kell… És mi a fizetése?
Nevetséges összeg.</p>
<p>– Ezt is meg fogom emliteni a kegyelmes urnak.</p>
<p>– Kegyeskedjék…</p>
<p>A miniszter jött, János elmondta a kis beszédet, amelyben a
régóta huzódó fizetésrendezésre hivta fel a kegyelmes ur figyelmét
– erre kérték csak fel – de aztán megemlitette az előlépési
viszonyok gyatraságát és belefüzte ezt a mondatot is.</p>
<p>– S a postatakarék tisztviselőinek társadalmában még a magasabb
poziciót betöltők sem lehetnek javadalmazásukkal megelégedve. Ha
elnézem egyik vagy másik tisztelt barátomat közöttük, aki
őszbecsavarodó fejjel végez ifjui erőt kivánó munkát, akinek
családja van, felnőtt gyermekei vannak s akinek reprezentálnia is
kell már, éppen poziciójánál fogva, ha elnézem őket s eszembe jut,
hogy mi a <span class="pagenum"><a name="Page_135" id=
"Page_135">-135-</a></span> fizetésük, csak azt mondhatom, anélkül,
hogy ezzel az állam gondoskodását megbántanám: Nevetséges
összeg.</p>
<p>Rechnitz ur hálásan pislogott. Neki most már mindegy volt,
emelik-e majd az ő rangosztályának a fizetését. Egy mondata,
csaknem szószerint, eljutott a kegyelmes fülekbe!</p>
<p>A miniszter persze megigérte, hogy a postatakaréktár (a
miniszter nem pénztárt mondott, csak tárt) tisztviselőinek
fizetését hova-hamarabb tanulmány tárgyává… stb., majd, a beszéd
után fesztelen beszélgetésbe elegyedett a… stb., ugy, ahogy ez már
ilyenkor szokás.</p>
<p>Kiki tudta, hogy a postatakaréktár tisztviselőinek fizetését nem
fogják rendezni. A küldöttség is, a miniszter is, János is tudta
volna, ha törődött volna vele.</p>
<p>De nem törődött.</p>
<p>Egész parlamenti müködése nagyon lagymatagon érdekelte. Megtette
ugyan, amit Prokesch esetenkint kivánatosnak vélt s az ülésekre is
eljárt, mert délelőtt amugy sem volt miegyebet csinálnia, de
különben az estéket várta, körülbelül minden harmadik nap estéjét,
amikor elmegy Gotthelfékhez és látja Elza hirtelen mozdulatai
nyomán a leány szoknyája libbenését, egész testének rugalmasságát,
hallja hangjának kapriciózus muzsikáját s legfőképpen <span class=
"pagenum"><a name="Page_136" id="Page_136">-136-</a></span>
közelről kivánkozhatik göndör fekete haja és szabálytalan, nagy
vörös szája után.</p>
<p>János szerelmes volt, fájdalmasan és kényelmetlenül szerelmes,
de ügye csak a családnál haladt előbbre. Az öregeknél, akik enyhén
tervezgettek már.</p>
<p>Közönséges, rendes napokon János reménykedett. De valahányszor
Rózsa Rezső megjelent, látnia kellett, hogy <i>van</i> különbség a
két szivélyesség közt, amivel Elza őt és a másikat kezeli.
<i>Abban</i> a szivélyességben volt megbecsülés, tapadó melegség
is, mig ez csak kedves és játékos volt, sokszor nemcsak tréfásan
gunyos, hanem bántóan lenéző is.</p>
<p>Egyszer megpróbált az öregekkel beszélni erről a témáról:</p>
<p>– Elza furcsa kislány – mondotta, hogy megadja az irányt.</p>
<p>– Lejder! – felelte Gotthelf papa.</p>
<p>A mama csak sóhajtott.</p>
<p>– Nincsenek ambiciói – folytatta a papa.</p>
<p>– Ugy tesz, mintha nem akarna férjhez menni – mondta a mama.</p>
<p>– Hát tényleg nem akar? – kérdezte János.</p>
<p>– Hát tudjuk mi azt? – felelt kérdéssel Gotthelf.</p>
<p>– Hát kiösmerem én magamat az én <span class="pagenum"><a name=
"Page_137" id="Page_137">-137-</a></span> lányomnál? – egészitette
ki a mama. – Egy aranyos teremtés, egy isten áldása…</p>
<p>– De egy veszedelem.</p>
<p>Ezt Gotthelf papa mondta.</p>
<p>– Beszélni kellene vele – kockáztatta meg János.</p>
<p>– De ki beszéljen vele? Jobban tud beszélni, mint mi mind
együttvéve. És erről csak ugy lehet beszélni vele, ahogy ő
akar…</p>
<p>– Sohase komolyan. Mindig mondom az uramnak: Gotthelf, nem lesz
a lányodból báróné…</p>
<p>– Várjunk még, fiam. Majd megkomolyodik. Csak jőjjön hozzánk
minél gyakrabban báró ur, majd összeszoknak. Mi is összeszoktunk az
én Hanikámmal.</p>
<p>(Ha multba való emlékezésről volt szó, Gotthelf száján még
kiszaladt néha a felesége régi neve. Ilyenkor egy-egy szemrehányó
pillantás volt a nyugta felesége részéről. Ha Elza véletlenül jelen
volt, az népünnepélyt rendezett az ilyen elszólásokból.)</p>
<p>Ez a beszélgetés tehát nem lenditett Jánoson. A többi sem, amik
még közte és a szülők közt leperegtek. S az sem, amit Emma kezdett
Jánossal, mikor Elza egy este a rendesnél is gunyosabb volt a
fiuhoz.</p>
<p>János félreült és lógatta a fejét. <span class=
"pagenum"><a name="Page_138" id="Page_138">-138-</a></span></p>
<p>Egyszerre csak a fotőj karjára melléje ült a kisebbik lány:</p>
<p>– Bánkódik? – kérdezte Jánostól.</p>
<p>– Nem. Miért bánkódnám?</p>
<p>– Mert… mert Elza megbántotta.</p>
<p>– Megszoktam.</p>
<p>Emma nagy elszánással mondta tovább:</p>
<p>– Mindig bánt… mindenkit.</p>
<p>– Ki?</p>
<p>– Elza.</p>
<p>– Maga azt hiszi, Emmi, hogy szándékkal… rossz szándékkal?</p>
<p>– Azt én nem tudom… De olyan a természete.</p>
<p>– Milyen? – kérdezte elcsodálkozva János.</p>
<p>– Gonosz – felelte kurtán és szárazon Emma és az arca tüzelt.
Most már <i>akart</i>, okvetlenül akart rosszat beszélni a
nénjéről. Ennek az embernek; hátha…</p>
<p>Jánosnak csak hagynia kellet volna és a legfurcsább dolgok
ömlöttek volna eléje. De ő csupán azt kérdezte, ami érdekelte.</p>
<p>– Mit gondol, Emma, szeret valakit Elza?</p>
<p>– Nem – mondta határozottan a kisebbik lány. Elza senkit sem
szeret. Nem tud szeretni. Egészen… – elakadt, de aztán <span class=
"pagenum"><a name="Page_139" id="Page_139">-139-</a></span>
csendesen hozzátette mégis – egészen más, mint én vagyok…</p>
<p>– Emmike, maga azt hiszi, hogy Elza nem szeret engem?</p>
<p>– Ó magát? Biztosan nem.</p>
<p>– Hát kit?</p>
<p>– Senkit, mondom.</p>
<p>Jánosból kikivánkozott még egy kérdés:</p>
<p>– A másikat sem?</p>
<p>A kisebbik leány, akit elfogulttá tett a maga szerelme, most nem
tudta, hogy mit feleljen. De az ösztöne az volt, hogy tovább is
rosszat mondjon a nénjéről. Talán rosszabbat még annál is, amit
gondolt. Tehát azt felelte:</p>
<p>– Nem. Rózsát sem, senkit sem. Nem volt még szerelmes, nem is
lesz soha. Nem is lehet, nincs szive!</p>
<p>Ezzel a feleletével Emma hozzájárult ahhoz az öncsalási
akcióhoz, amit János önmaga ellen inditott. Le akarta disputálni
önmaga előtt azt, amit saját szemével látott: hogy Elza igenis a
másik felé hajlik. Sietett megállapodni önmagával abban, hogy ez a
furcsa leány egyelőre szerelemtelen jószág. Csakugyan senkit sem
szeret még. S ha igy van, akkor csakugyan várni lehet. Majd. És ha
a leány nem szerelmes senkibe, akkor miért engedje át másnak? Nem!
Azt nem <span class="pagenum"><a name="Page_140" id=
"Page_140">-140-</a></span> lehet, nem szabad! És ha akarná, sem
tudná megtenni.</p>
<p>És János, ahelyett, hogy a szemébe nézett volna a kisebbik
leánynak és meglátta volna, ami benne csillogott, csak
megszoritotta a leány kezét és ezt mondta:</p>
<p>– Köszönöm, Emmike, maga nagyon kedves hozzám…</p>
<p>– Én… igen… de lássa… – Emma szeretett volna még mondani
valamit, de Elza bejött a szobába és tréfásan rájuk kiáltott:</p>
<p>– Miért bujtok el? Mit csinálsz, hugicám? Eludvarlod tőlem az
udvarlómat? Azt ne tedd. Tisztességes családban előbb a nagyobbik
leány megy férjhez és addig a kisebbik meg se moccan. Kiki ehhez
tartsa magát!</p>
<p>És aztán elviccelte az egészet. <span class="pagenum"><a name=
"Page_141" id="Page_141">-141-</a></span></p>
<div class="chapter">
<h2>XX. FEJEZET.</h2>
</div>
<p class="summary">Adél</p>
<p>Az erkély szük volt és keskeny; a két fekvőszék csak éppen
elfért rajta. A két fekvőszéken ketten feküdtek, nyakig betakarva,
arccal a szikrázó napfénynek fordulva. Az egyik fekvőszék körül
könyvek hevertek az erkély fenyőfa-padlózatán. A takarón is
könyvek, kinyitva, becsukva, félig felvágva, még egészen
érintetlenül. A másik takarón csak egy levél. A takaró alól néha
kinyult egy finom fehér kéz és felvette a levelet. Aztán
visszatette gondosan, gyengéden.</p>
<p>A két beteg magasra párnáztatta a fejét, hogy keresztül lásson
az erkély párkányán. Bár mind a ketten jól ismerték a látnivalót.
Zöld ágak tengere, a fenyők haragos-szin teteje, aztán fehér hó
tengere, a havas mezők és a Királyhegy naptól ragyogó
gleccser-mezeje és mind a kettő fölött a kék tenger, az ég, rajta
az égő aranytányér, a nap. <span class="pagenum"><a name="Page_142"
id="Page_142">-142-</a></span></p>
<p>A két beteg magasra párnáztatta a fejét, hogy kilásson, ha nézni
akar. De nem akart nézni egyikük sem. Nem telt már örömük a
vakmerően és valószinütlenül gyönyörü szinekben, a forróságban,
melylyel a nap pörkölte őket, noha köröskörül mindent hó és jég
takart, feküdtek és sóhajtottak néha egyet-egyet, aztán
beszélgettek, aztán megint hallgattak.</p>
<p>Az egyik olvasott, a másik lehunyt szemmel gondolkodott.</p>
<p>Már több mint három hete feküdtek igy egymás mellett Adél és
itt-szerzett uj barátnője, Kaczvinszky Viktória doktorkisasszony, a
széplaki szanatórium egyik erkélyén.</p>
<p>Együvé ugy kerültek, hogy egyszer, mikor még mind a ketten a
közös földszinti terraszon tartották a kurát s a véletlen aznap
délelőtt egymás mellé fektette őket, a doktorkisasszony átszólt
Adélhez:</p>
<p>– Ne sirjon, édes nagysád, ne sirjon!</p>
<p>Adél szinte megijedt a hirtelen megszólitástól:</p>
<p>– Bocsánat, – mondta halkan – nem sirok.</p>
<p>– De igen, ön sir. Már tegnap láttam, hogy sir. Azt nem
szabad.</p>
<p>– Erős a napfény, bántja a szememet.</p>
<p>– Ne tessék ezt mondani. Nincs az a <span class=
"pagenum"><a name="Page_143" id="Page_143">-143-</a></span>
napfény, ami a sárga szemüvegen át bántaná a szemet. De már tegnap
láttam, hogyan folyik a szemüveg mögül a könnye. Sirni tilos. Az
árt.</p>
<p>– Mi árthat még nekem?</p>
<p>– Nekünk – mondta Viktória – minden árt, ami a lélekből jön,
vagy odamegy. Nekünk most csak testünk van. Nem szabad, hogy
lelkünk legyen. Az egyik zavarja a másikat. Nekem elhiheti, én
orvos vagyok.</p>
<p>Adél arra forditotta a fejét, hogy megnézze az orvost.
Hegyesorru, keskeny arcocska volt. Adél visszaemlékezett rá, hogy
ez az arc egy kissé görbehátu apró testhez tartozik, melyet már
többször látott csendesen közlekedni a folyosókon. Igazán nem nézte
ki belőle az orvost.</p>
<p>A doktorkisasszony folytatta a beszélgetést.</p>
<p>– Ne haragudjon, hogy megszólitottam.</p>
<p>– Nem haragszom.</p>
<p>– … De itt hizlalnak, napfénynyel fürösztenek, borogatnak és
levegővel tömnek bennünket. Két napi munkájukat tönkreteszi egy
félórai sirás.</p>
<p>– Ön nem sir.</p>
<p>– De ha látom önt, ahogy némán bugyognak ki a könnyei, akkor
végül én is sirok. Látja, önzésből szóltam. <span class=
"pagenum"><a name="Page_144" id="Page_144">-144-</a></span></p>
<p>– Istenem… néha olyan jól esik.</p>
<p>– Ez az a luxus, amit szintén nem engedélyezhetünk magunknak.
Hiszen annyi el sirni valója volna az embernek, hogy akkor kevés
lenne a nap huszonnégy órája.</p>
<p>– Önnek is van? – kérdezte Adél, inkább részvétből, mint
érdeklődésből.</p>
<p>– Van. Hogyne volna. Kinek nincs itt?</p>
<p>A doktorkisasszony felkönyökölt, ugy beszélt Adélhoz.</p>
<p>– Tessék megnézni engem. Doktor Kaczvinszky Viktória. Hét
esztendeig jártam az egyetemet, hét évig tanultam és tanitottam,
tanultam és koplaltam, tanultam és lelkesedtem. Mig elkészültem.
Most aztán készen vagyok. Egészen.</p>
<p>– Most kezdett volna élni… – mondta Adél.</p>
<p>A doktorkisasszony hegyes orra alá szomoru, de kedves mosoly
telepedett.</p>
<p>– Bizony. És most kezdek meghalni.</p>
<p>– Én is… – mondta Adél.</p>
<p>– Ön nem tudhatja.</p>
<p>– Ugy érzem.</p>
<p>– Ha megengedi, este megvizsgálom.</p>
<p>– Vizsgáltak eleget.</p>
<p>– De azért engedje meg, hogy én is meg vizsgáljam.</p>
<p>És félénken hozzátette: <span class="pagenum"><a name="Page_145"
id="Page_145">-145-</a></span></p>
<p>– Feltéve, hogy tudni akarja…</p>
<p>– Mit? – kérdezte Adél.</p>
<p>– Hogy lehet-e még…</p>
<p>– Az ember sohasem tudja, hogy akarja-e tudni. Néha szeretnék
egészen biztos lenni benne, néha meg kikergetek a fejemből minden
határozott gondolatot. Nem akarom tudni.</p>
<p>– Akkor nem vizsgálom meg. Még nem barátkozott meg vele.</p>
<p>– Mivel?</p>
<p>– Azzal, hogy…</p>
<p>Abbahagyta, aztán neki kezdett:</p>
<p>– Nem fél a szótól?</p>
<p>– Nem.</p>
<p>– Akkor kimondom: még nem barátkozott meg a halállal.</p>
<p>– Lehet-e megbarátkozni vele?</p>
<p>– Lehet.</p>
<p>Adél rázta a fejét. A doktorkisasszony erősitgette:</p>
<p>– Lehet. Kell is. Vagy kellene. De rosszul nevelik az
embereket.</p>
<p>– Kik?</p>
<p>– A vallások. Mind az életre nevelik az embert, ami
fölösleges.</p>
<p>– Élni is tudni kell.</p>
<p>– De azt ugyis megtanulja az ember, az élet ösztönénél fogva. S
aki nem tudná, azt a praktikus intézmények megtanitják rá. De
<span class="pagenum"><a name="Page_146" id=
"Page_146">-146-</a></span> a halálra a vallásnak kellene oktatni.
Csak arra, semmi egyébre.</p>
<p>– Hogyan lehetne?</p>
<p>– Oktatni, szoktatni. Nemcsak azt kell megmondani az embernek,
hogy minden ember halandó, hanem azt is, hogy minden ember meghal,
tényleg meghal.</p>
<p>– De hiszen tudjuk.</p>
<p>– Ó, dehogy tudjuk! Nem hiszünk benne. Az életben, amely rövid
és bizonytalan, mind hiszünk. A halálban, amely hosszu és biztos,
senki sem hisz, aki él. Pedig csak el kellene gondolni, hogy nem
mindenki születik meg, aki születhetnék, ellenben mindenki meghal,
aki született.</p>
<p>– Tudjuk – ismételte Adél.</p>
<p>– Nem. Minden nemzedék magára nézve abban reménykedik, hogy vele
ér véget a halál. Eddig volt, ezentul nem lesz. Minden nemzedéknek
ez a magára nézve való hite adta az általános halhatatlanság
gondolatát. Attól nem tudnak meghalni az emberek.</p>
<p>– Hát nem vagyunk halhatatlanok? – kérdezte Adél, aki erről még
sohasem gondolkodott.</p>
<p>A doktorkisasszony megint felkönyökölt és mosolygott:</p>
<p>– Tessék körülnézni ezen a terraszon.</p>
<p>Aztán még sokáig beszélgettek. És összebarátkoztak. <span class=
"pagenum"><a name="Page_147" id="Page_147">-147-</a></span> Adél
kivette a doktorkisasszony szavaiból, hogy a pénze fogyatékán van,
s hogy a jövő héten már el kellene mennie haza Pestre. Mivel
másképen nem ajánlhatta fel neki a segitséget, megkérte, költözzék
át a szobájába, legyen az ápolónője. Viktória beleegyezett.</p>
<p>Azóta együtt laktak s nem jártak le a terraszra feküdni. Az
erkélyükön feküdtek s jobban eltelt az idejük is.</p>
<p>A doktorkisasszony, bár ő is volt olyan gyenge és lázas, mint
Adél, nagyon lelkiismeretesen fogta fel az ápolónői tisztet, mérte
és jegyezte mind a kettőjük lázát, megmondta mit egyék, mit ne
egyék meg Adél azokból az ételekből, amiket elébük adtak, este
megigazgatta Adél mellén a borogatást, ő maga csak aztán ment ágyba
s tette föl a maga priznicét.</p>
<p>Egy éjszaka, mikor Adél, mint rendesen, már órák hosszat
forgolódott ágyán anélkül, hogy el tudott volna aludni s a villanyt
is felgyujtotta, hogy olvasson, Viktória felébredt.</p>
<p>– Mért nem alszol? – kérdezte a beteg a betegét.</p>
<p>– Mert nem tudok.</p>
<p>– Megint bánkódol?</p>
<p>– Mindig bánkódom.</p>
<p>– Szoktál altatót szedni?</p>
<p>– Nem. <span class="pagenum"><a name="Page_148" id=
"Page_148">-148-</a></span></p>
<p>– Akkor jó volna valami.</p>
<p>– Itt nem adnak.</p>
<p>– Persze nem. Itt mindenkit pausáléban kezelnek. Mert általában
nem jó nekünk, ha porokat szedünk, hát soha senkise kap. Pedig
aludni kell. Anélkül nincs élet. Hogy’ volna meggyógyulás? Holnap
irok veronált és elhozatjuk a patikából.</p>
<p>– Köszönöm – felelte rá Adél és örült a veronálnak, hogy aludni
fog.</p>
<p>Sőt maga ez a gondolat is elaltatta. Másnap megkapta a porokat s
aztán mindig engedélyt kért rá Viktóriától, hogy bevegyen egyet, ha
érezte, hogy ismét álmatlan éjszakája következik.</p>
<p>S valahányszor Jánostól levelet kapott, vagy olvasott róla
valamit valamelyik lapban, mindig álmatlannak igérkezett az
éjszakája.</p>
<p class="center">*</p>
<p>Adél rettenetesen tusakodott önmagával.</p>
<p>Mindaddig, amig Pestről legutóbb el nem jött, világosan látta,
mit akar, minden cselekedetét <i>egy</i> szándék kormányozta, egyik
lépést a másik után tette meg okosan és céltudatosan, láncszemeket
kapcsolt egymás mellé és a keze sohasem reszketett, noha mindig a
halálra gondolt.</p>
<p>Most már hetek óta küzdött s közben nem <span class=
"pagenum"><a name="Page_149" id="Page_149">-149-</a></span> irt
Jánosnak, mert valami vadul ösztökélte rá, hogy máskép irjon, mint
ahogy eddig irt.</p>
<p>Mást akart akarni, mint amit eddig akart. Ezért voltak
gyötrelmesek az éjszakái s ezért volt hiába a kúra, a nap, a
levegő, a nyugalom, ezért ment a láza napról-napra följebb. A lelke
kinozta. És milyen fájdalmasan kinozta!</p>
<p>Január harmadikán vagy negyedikén Adél reggel ezt mondta a
doktorkisasszonynak:</p>
<p>– Viki, ma lemegyünk Kassára.</p>
<p>– Mi? Minek?</p>
<p>– Csak. Nekem oda kell mennem.</p>
<p>– De egyikünk sincs olyan állapotban, hogy utazhatna.</p>
<p>– Az mindegy.</p>
<p>– Nem is engednek bennünket.</p>
<p>– Nem kérdezzük. Ugy teszünk, mintha csak sétálni mennénk és
megszökünk a villamossal Poprádra, onnan a gyorsvonattal Kassára,
estére vissza is jövünk. Vagy nem akarsz velem jönni?</p>
<p>– De Adél, hogyne mennék, ha akarod. De gondold meg: muszáj
menned?</p>
<p>– Muszáj.</p>
<p>– Akkor gyerünk.</p>
<p>Elindultak a villamos felé. Az országutra érve sifutók
keresztezték őket, akik az ugratósáncról <span class=
"pagenum"><a name="Page_150" id="Page_150">-150-</a></span>
csusztak le szélsebesen és messziről kiabáltak:</p>
<p>– Ujujuju! Utból, vigyázni!</p>
<p>Egy pillanat mulva az egész csoport tul volt az országuton. Hogy
lecsusszanak Gerlachfalvára és onnan lovakkal huzassák fel
magukat.</p>
<p>Adél megállt és nézett utánuk.</p>
<p>– Ilyen az élet – mondta csendesen.</p>
<p>– Ilyen sikos? – kérdezte mosolyogva a doktorkisasszony.</p>
<p>– Ilyen sebes – felelte Adél. – Csak az a kár, hogy aki lent van
a völgyben, nem jöhet fel többé.</p>
<p>– Ki tudja?</p>
<p>– Én tudom.</p>
<p>– Siessünk! – szólt Viktória – mert még lemaradunk a
villamosról.</p>
<p>Beültek a fütött kocsiba és Adél kibámult az ablakon. Eszébe
jutott, hogy egyszer milyen boldogan tette meg ezt az utat
lefelé.</p>
<p>Akkor.</p>
<p>Milyen régen volt. Pedig még egy esztendeje sincs egészen. A
tájék most is olyan, mint akkor volt. A hó épp olyan mereven fehér,
a fenyők épp olyan zordonan zöldek, a hegyeken a jég épp oly
feszesen csillog. Semmi sem változott.</p>
<p>És minden megváltozott. <span class="pagenum"><a name="Page_151"
id="Page_151">-151-</a></span></p>
<p>Lent a völgyben, a nagyszalóki állomás táján, sok-sok varju
kerengett a hó felett. Aztán leszálltak és egy darabon feketére
változtatták a fehér mező szinét.</p>
<p>– Varjak – mondta Adél, vagy inkább csak fennhangon
gondolkozott. És hozzátette: – feketék, mint a gyász. Minden
fekete.</p>
<p>Viktória csodálkozva nézett rá:</p>
<p>– Minden fehér – javitotta ki Adélt.</p>
<p>De Adél mégegyszer elmondta maga elé:</p>
<p>– Minden fekete.</p>
<p>A jegyváltást Kassára Viktória vállalta. Mig a leány a
pénztárnál járt, Adél leült a petróleumszagu váróteremben. A padló
linóleummal volt fedve, azt mosták végig petróleummal minden
reggel. A levegőt szinte nehéz volt a tüdőbe szivni.</p>
<p>Ahogy ott ült a kemény fakerevet sarkában, Adél érezte, hogyan
süti át egész testét a láz. Nem lesz hasznos ez a mai kirándulás.
De nem törődött vele. Csak a doktorkisasszonyt sajnálta.</p>
<p>– Különben… – gondolta magában – annak is mindegy.</p>
<p>Kassán a Kossuth Lajos-uccán az ékszerészhez vitte be Viktóriát
Adél. A lány elcsodálkozott.</p>
<p>– <i>Ezért</i> jöttünk?</p>
<p>– Ezért. <span class="pagenum"><a name="Page_152" id=
"Page_152">-152-</a></span></p>
<p>– Ékszer miatt?</p>
<p>– Ékszer miatt.</p>
<p>– Adélkám, az lehetetlen.</p>
<p>– Mi volna lehetetlen?</p>
<p>– Hogy te, ékszer miatt ebben az állapotban eljőjj onnan
ide…</p>
<p>– És, hogy téged is magammal hurcollak, ugy-e?</p>
<p>– Nem, nem! Arra nem is gondolok. De <i>te!</i> Nem olyannak
ismerlek.</p>
<p>– Látod, olyan vagyok. Nyugodj meg, Viki, muszáj volt.</p>
<p>Az ékszerésszel Adél a kis irodaszobában tárgyalt. Viktóriát
otthagyta az üzlethelyiségben.</p>
<p>Adél gyürüket és fülbevalókat vett ki a retiküljéből, csupa
gyémántos holmit.</p>
<p>– Kérem, – mondta az ékszerésznek – ezekből kiszedi a
gyémántokat…</p>
<p>– Nagyságos asszonyom… nem lesz kár értük? Ugy látom, mind
nagyszerü munka.</p>
<p>– Nem lesz kár. Kiszedi.</p>
<p>– Ahogy parancsolni méltóztatik.</p>
<p>– És valamennyi gyémántból egy kis szivet csinál. A nagyobb
kövek a középen, a kicsinyek a széle felé legyenek.</p>
<p>– Igen.</p>
<p>– És a szivet kis platinaláncra függeszti, nagyon vékonyra, de
nagyon erősre, <span class="pagenum"><a name="Page_153" id=
"Page_153">-153-</a></span></p>
<p>– Meglesz.</p>
<p>– És amikor meglesz, elküldi a szivet erre a cimre.</p>
<p>Adél odaadta a cimet.</p>
<p>– És az aranynyal mi történjék?</p>
<p>– Melyikkel?</p>
<p>– A gyürük és a fülönfüggők aranyával.</p>
<p>– Azt megtartja munkadij fejében.</p>
<p>Az ékszerész elbámult, de nem szólt ellene.</p>
<p>– Mikor lesz készen a sziv?</p>
<p>– Ó kérem, három nap alatt elkészül.</p>
<p>– Akkor azonnal postára teszi és elküldi.</p>
<p>– Azonnal.</p>
<p>Adél felvette a retiküljét és ment ki.</p>
<p>– Mehetünk, – mondta Viktóriának.</p>
<p>– Már megvan, amit akartál?</p>
<p>– Meg.</p>
<p>A bolton kivül Viktória megkérdezte:</p>
<p>– Vettél valamit?</p>
<p>– Nem.</p>
<p>– Hát?</p>
<p>Adél nem felelt. Viktória nem kérdezte tovább.</p>
<p>Hazáig nem szólt Adél egy szót sem.</p>
<p>A vacsorát felhozatták a szobájukba. Viktória megmérte a
lázukat, sok volt. Csóválta a fejét. <span class="pagenum"><a name=
"Page_154" id="Page_154">-154-</a></span></p>
<p>– Nem kellett volna – mondta csendes szemrehányással.</p>
<p>– De kellett – felelte Adél.</p>
<p>Leült a kis asztal mellé, amelyen nagy halomban hevertek
Viktória könyvei, leveleket irni. Viktória olvasott.</p>
<p>– Be kell csukni az ablakot, – mondta Adél – fázik a kezem.</p>
<p>– Ha most becsukjuk az ablakot, – aggodalmaskodott Viktória –
akkor később sem nyithatjuk ki, mikor lefekszünk.</p>
<p>– Ma csukott ablaknál alszunk.</p>
<p>– Nem jó lesz.</p>
<p>– Nem baj.</p>
<p>Tizenegy felé járhatott az idő, mikor Adél befejezte a
leveleket.</p>
<p>– Lefekszünk – inditványozta és már vetkőzött is.</p>
<p>Viktória elő akarta venni a borogatásokat.</p>
<p>– Hagyd. – mondta Adél – ma nem teszünk.</p>
<p>– Miért nem?</p>
<p>– Csak.</p>
<p>– Milyen furcsa vagy ma. Mi van ma?</p>
<p>– Semmi. Egyik nap olyan, mint a másik.</p>
<p>– Akkor mért csinálsz ma csupa extrát? <span class=
"pagenum"><a name="Page_155" id="Page_155">-155-</a></span></p>
<p>– Csak. Ne kérdezd. Gyere, Viki, feküdni.</p>
<p>Lefeküdtek, de mikor a toronyóra elverte a tizenkettőt, Adél még
akkor sem aludt.</p>
<p>Átszólt halkan, mintegy kisérletképen a másik ágyba:</p>
<p>– Viki, alszol?</p>
<p>A doktorkisasszony is ébren volt.</p>
<p>– Nem. Ugy látszik, zavar a csukott ablak bennünket. Megszoktuk,
hogy nyitva legyen. Kinyithatom?</p>
<p>– Nem. Beszélgess velem.</p>
<p>– Miről?</p>
<p>– Az életről és a halálról.</p>
<p>– Ne bolondozz, Adélka, aludj.</p>
<p>– Nem akarok.</p>
<p>A sötét szobát megtöltötték a suttogó hangok. Susogva beszéltek,
nehogy a szomszéd szobák lakóit zavarják.</p>
<p>– Viki, – szólt Adél, hogy a diskurzus abba ne maradjon –
voltál-e már szerelmes?</p>
<p>A doktorkisasszony gondolkozott. Aztán szinte szégyellősen
mondta:</p>
<p>– Nem. Nem volt időm rá. Csak most lehetnék, de most már
késő.</p>
<p>– Akkor nem tudod, mi az élet. Akkor hogy mertél a multkor nekem
a halálról beszélni?</p>
<p>– Azt mondtam, amit elgondoltam. <span class="pagenum"><a name=
"Page_156" id="Page_156">-156-</a></span></p>
<p>– Hát látod… nem volt igazad.</p>
<p>– Miben?</p>
<p>– Nem lehet a halállal megbarátkozni, az élettől elszokni. Azt
nem lehet.</p>
<p>– Nekünk muszáj.</p>
<p>– Még sem lehet. Aki szerelmes, élni akar. Milyen édes az élet,
milyen keserü a halál!</p>
<p>A doktorkisasszony nem felelt.</p>
<p>Adél tovább beszélt a sötétségben, arcát a másik ágy felé
forditva:</p>
<p>– Viki, ne haragudj, hogy ébren tartalak. Ugy kikivánkozik
belőlem a szó. Látod… én szerelmes vagyok.</p>
<p>– Asszony vagy.</p>
<p>– Nem az uramba. Egy másik férfit szeretek.</p>
<p>– Nagyon?</p>
<p>– Szeretni csak nagyon lehet. És élni akarok, élni, élni!
Megtébolyodom attól a gondolattól, hogy nem élhetek. Pedig, látod,
már régen készülök arra, hogy meghalok. Szoktattam magamat. Mindent
megtettem, hogy az a férfi boldog legyen, ha én meghalok. És
odaadtam másnak…</p>
<p>– Azt is lehet?</p>
<p>– Azt hittem, lehet. De most megint feltámadt bennem az
életösztön. Két hét óta azon viaskodom, hogy a férfi után nyuljak,
<span class="pagenum"><a name="Page_157" id=
"Page_157">-157-</a></span> hogy visszavegyem. Az enyém legyen,
boldoggá tegyen. Iszonyu ez a vágy. Nem birok vele. Fojtogat és a
szivemet facsarja.</p>
<p>– Adél! – csititotta a doktorkisasszony – nyugodj meg.</p>
<p>Adélból halkan szivárgott fel a sirás.</p>
<p>– Tudod, miről álmodom, ha nem szedek altatót? Arról, hogy
egészségem van, hogy vele vagyok, hogy szeretem, hogy gyermekem van
tőle. És élünk boldogan… élünk!… Meggyilkol ez az álom. Tudom, hogy
csak a vágyódásom csalogat vele. Nem lesz meg, nem is szabad, hogy
meglegyen… Kiszakad a szivem.</p>
<p>– Adélka! – nyöszörögte a másik, mintha kegyelemért könyörögne,
hogy Adél ne ébressze fel benne is az élet kivánását.</p>
<p>És a sötét szobában két vinnyogó sirás keveredett össze. Két
eleven ember sirta el önmagának halotti dalát.</p>
<p>A doktorkisasszony álomba sirta magát, mint a gyerek. Mikor az
óra kint egyet vert, Adél ujra átszólt a másik ágyba:</p>
<p>– Viki!</p>
<p>De feleletet nem kapott.</p>
<p>Óvatosan kinyult az ágyból, halkan kihuzta az éjjeliszekrény
fiókját. Kivette a veronál-dobozt. Valami fény szürődött be az
ablakon, talán a holdé, talán a hóé, szerény <span class=
"pagenum"><a name="Page_158" id="Page_158">-158-</a></span>
derengés, csak éppen annyi, hogy az orvosság papirhüvelyei kissé
kifehérlettek a sötétségből.</p>
<p>Adél számolta magában a hüvelyeket:</p>
<p>– Egy… kettő… három… négy…</p>
<p>Aztán hozzátette:</p>
<p>– Ez elég.</p>
<p>Visszafeküdt a párnára, mégegyszer áttüzesedett rajta az élet,
vagy a láz lobogott fel benne magasra. A vizespohár felé emelte a
kezét, de már nem érte el.</p>
<p>A keze visszahanyatlott a takaróra. Elaludt. Reggel a
doktorkisasszony hiába költögette. <span class="pagenum"><a name=
"Page_159" id="Page_159">-159-</a></span></p>
<div class="chapter">
<h2>XXI. FEJEZET.</h2>
</div>
<p class="summary">János Itáliában. Mialatt otthon lényegtelennek
látszó, de következményeikben fontos események történnek</p>
<p>Négy hónappal Adél halála után János zajos, nagy társaságban a
déli vasut Velencébe futó gyorsvonatán ült.</p>
<p>A magyar parlament tagjai, ellenzékiek, kormánypártiak vegyesen,
az interparlamentáris konferenciára utaztak, mely ez alkalommal
Rómában rendeződött, kapcsolatban a világkiállitással, mely
ugyanott megnyilott, s melyről János nem tudta, hogy mily
évforduló, ezeréves Olaszország vagy százéves királyság alkalmából
jött-e létre. Az egész különben sem érdekelte, csak azért vett
részt benne, hogy elszabaduljon hazulról, ahol már mindegyre
rosszabbul érezte magát.</p>
<p>Adél halála, melynek körülményeiről semmit sem tudott, leverte
lábáról. Január <span class="pagenum"><a name="Page_160" id=
"Page_160">-160-</a></span> elején csak egy kis levelet kapott
Tátraszéplakról. Mindössze ennyi volt benne:</p>
<p>„János, Jánoskám, isten veled. Adél.“</p>
<p>Aztán a halálhir jött és három nap mulva a gyémántszivecske
érkezett Kassáról, amelyről, noha csak egy közömbös ékszerésznév
szerepelt rajta feladóul, János tudta, hogy Adél utolsó
ajándéka.</p>
<p>Szeretett volna elmenni a temetésre, hogy a koporsó leszögezése
előtt kezet csókoljon a halottnak és egy szál virágot dobjon utána
sirjába, de nem tehette. A gyászjelentésből értesült róla, hogy a
temetés Tátraszéplakon történik. Tudta, hogy milyen rideg temetés
ez. A koporsót éjjel lopják ki a szanatóriumból és biztos volt
benne, hogy a halottat csak az ura kisérte ki utolsó utjára.</p>
<p>Később hallotta, hogy nem igy történt. Gyulai doktor mondta el
neki (a pártklubban járván fönn tavaszszal, valami kormánytámogatás
kieszközlésére), hogy a télen meghalt Széplakon az a szőke hölgy,
aki egy évvel ezelőtt Jánossal járt nála, s akiről ő mondta meg
Jánosnak, hogy az állapota sulyos.</p>
<p>Lehet, hogy Gyulai tudta, miért mondja el az esetet éppen
Jánosnak, de lehet, hogy valóban csak mint kuriózumot emlitette
fel.</p>
<p>– A beteg – mesélte Gyulai – arra kötelezett bennünket, hogy a
hozzátartozóit <span class="pagenum"><a name="Page_161" id=
"Page_161">-161-</a></span> csak a temetése után értesitsük. Ez
nagyon kényelmetlen volt, féltünk tőle, hogy szemrehányások érnek
bennünket. De volt a beteggel egy kis doktorkisasszony, szegényke,
az most járja a végét, aki szinte kényszeritett rá bennünket, hogy
ugy történjék minden, ahogy a beteg elrendelte. Csak aztán
táviratoztunk Pestre. Ha jól emlékszem, senki se jött.</p>
<p>Ez április elején történt. Két hét mulva János azon a közjegyzőn
keresztül, akiről tudta, hogy az ő bárósitása ügyében dolgozott
Adélnak, még egy üzenetet kapott halottjától.</p>
<p>A boritékon a cím alatt ez állt:</p>
<p>„Halálom után három hónappal kézbesítendő“. Adél irása volt.</p>
<p>Belül egy levél és egy másik zárt boriték következett.</p>
<p>A levél ezt mondta:</p>
<p>„Jánoska, ugy-e, nem feledett még el? (Milyen furcsa, hogy élve
irom ezt, ugy, mintha már meghaltam volna!) Ha szeret még, ha jutok
néha még eszébe, teljesitse az utolsó és egyetlen kérésemet.</p>
<p>Nem akarok a férjem neve alatt pihenni. Mikor ezt az irásomat
megkapja, rendeljen egy magas, fehér márványobeliszket és vésesse
rá azt az egy Adél nevemet, amit azért szeretek, mert Maga sokszor,
szépen, nagyon <span class="pagenum"><a name="Page_162" id=
"Page_162">-162-</a></span> puhán mondta a fülembe. Állittassa fel
az obeliszket és ha meglesz, jöjjön, látogasson meg még
egyszer.</p>
<p>Tudom, hogy <i>akkor</i> már nem fogok tudni róla, de most, ha
elgondolom, olyan jól esik…“</p>
<p>János, mint már hónapok óta folyton, ha Adélra gondolt, ugy
érezte magát, mintha egy női kéz nyulna a mellébe és megmarkolná a
szivét. A mellékelt boritékban öt darab ezer koronás volt. Ez, nem
tudta miért, még kínosabbá tette a fájdalmát.</p>
<p>Megrendelte a követ, s mikor másfél hét mulva a számla
kiegyenlitésére kiment Gerendayhoz, kiderült, hogy a kő, a felirás,
a szállitás és felállitás költségei összesen csak négyezer koronát
tesznek ki.</p>
<p>János kifizette és nem tudta, mit csináljon a megmaradt
ezressel, ami, mintha vékony tüzes érclemez lett volna, ugy égette
a kezét.</p>
<p>A sirkőkereskedés keritése mellett, a felszakitott uccakövezet
gránitkockáin egy rongyos asszony ült, tarka nagykendőbe bugyolált
gyermekkel a karján. Az asszony csak nézett némán a járó-kelőkre, a
száját is mozgatta, de nem mondott semmit.</p>
<p>János az ezrest odaejtette az asszony ölébe és sietve ment
odébb.</p>
<p>A sirkő felállitását a cég a nyár folyamán <span class=
"pagenum"><a name="Page_163" id="Page_163">-163-</a></span> igérte.
János elhatározta, hogy mihelyt a cég értesiti, felutazik
Tátraszéplakra.</p>
<p>Másnap délután, mikor, ujabb rendes szokása szerint, otthon
hevert a diványán és bámult a levegőbe, mert Adél halála óta is
egyre Elza járt a fejében s ez élesen furta lelkiismeretét, Kata
egy urat jelentett be a rendőrségről, János nem akarta fogadni. De
aztán mégis fogadnia kellett a rendőrtisztviselőt, mert az
beizente, hogy hivatalos ügyben jár el.</p>
<p>A rendőrtisztviselő bejött.</p>
<p>– Klahy, fogalmazó – mutatkozott be nagyon udvariasan. –
Megbocsát méltóságod, ha zavarom, de kénytelen vagyok vele.</p>
<p>– Méltóztassék helyet foglalni.</p>
<p>– A rendőrség egyelőre nem tudja, hogy tiltott alamizsnagyüjtés,
vagy nagyfoku szórakozottság esetével áll-e szemben?</p>
<p>János nem értette. A fogalmazó tovább beszélt:</p>
<p>– A Baross-téren posztoló rendőr-őrszem, Sütő-Balog Ádám tegnap
délelőtt azt látta, hogy a Gerenday-féle sirkőraktár keritése előtt
egy szegényesen öltözött nőnek egy elegáns ur, nyilván a nő
felszólitására, pénzadományt nyujt át…</p>
<p>– Ahá – mondta János.</p>
<p>– Tehát méltóságod volt?</p>
<p>– Mért érdekli ez önöket? <span class="pagenum"><a name=
"Page_164" id="Page_164">-164-</a></span></p>
<p>– Mert a rendőrőrszem azonnal megállapitotta, s maga a kolduló
nő is ugy tett, mintha csodálkoznék rajta, hogy az adomány egy
ezerkoronás bankjegy volt. A nyomozás kideritette, hogy az
adományozó valószinüleg Méltóságod volt, aki a
Gerenday-üzletben…</p>
<p>– Kérem, hagyjuk ezt!</p>
<p>– Ahogy parancsolja. Kétség merült fel aziránt, vajjon a nő,
akinek amugy sincs könyöradományok gyüjtésére engedélye, nem
meg-nem-engedett eszközök igénybevételével hatott-e Méltóságod
könyörületességére ugy, hogy…</p>
<p>Ekkor kinyilt az ajtó és a rongyos asszony, akit Klahy ur
magával hozott és aki ugy látszik, hallgatózott eddig, betolta
magát az ajtón:</p>
<p>– Na! – fordult feléje a fogalmazó.</p>
<p>Az asszony azonban nem ment ki, hanem nyivákolni kezdett:</p>
<p>– Nagyságos ur, kezét csókolom, tessék már mondani, hogy én nem…
hogy nem én!</p>
<p>– Ne zavarja őméltóságát, menjen ki! – szólt rá a fogalmazó az
asszonyra, de inkább azért, hogy a nagyságos cimet
kikorrigálja.</p>
<p>Az asszony azonban nem ismert nagyságos urnál nagyobb urat,
tehát megmaradt emellett: <span class="pagenum"><a name="Page_165"
id="Page_165">-165-</a></span></p>
<p>– Nagyságos ur, tessék már mondani!</p>
<p>– Mit mondjak, lelkem?</p>
<p>– Hogy nem én… Nagyon elbántak velem odabenn.</p>
<p>– Na! – szólt közbe megint a fogalmazó.</p>
<p>– Bántották? – kérdezte János.</p>
<p>– Deeehogy – felelte az asszony bizonytalanul, a fogalmazóra
sanditva. – Azt akarták kivenni belőlem, hogy koldultam. Pedig én
nem. Én nem is tudtam, hogy ezres. Ne lássam a gyerekemet, ha
tudtam!</p>
<p>A fogalmazó megint közbeszurt egy kurta Na-t.</p>
<p>– Csak menjen ki, jóasszony, nem lesz bántódása – nyugtatta meg
János. – Az ezres a magáé…</p>
<p>Az asszony kézcsókra rohant, a fogalmazó kituszkolta. És
elajánlotta magát:</p>
<p>– Ahogy’ méltóságod óhajtja, föltéve, hogy az asszony nem
koldult…</p>
<p>– Nem. Meg sem szólitott.</p>
<p>– És Méltóságod nem szórakozottságból adta.</p>
<p>– Nem, kérem.</p>
<p>– Akkor csakugyan nem lehet kifogásunk ellene.</p>
<p>– De mért lenne? – kérdezte János.</p>
<p>– Mert az asszony egyike az ugynevezett gyerekbérlőknek…
<span class="pagenum"><a name="Page_166" id=
"Page_166">-166-</a></span></p>
<p>– Kérem? – érdeklődött János.</p>
<p>– Igen. A gyerek, amit a karján tart nem az övé, csak
kölcsönveszi naponként néhány hatosért. No, de ez már nem változtat
a tényálláson. Ajánlom magamat, méltóságos uram.</p>
<p>És a fogalmazó elvitte magával az ezres tulajdonosnőjét.</p>
<p>Jánosnak erősen keserü íz maradt a szájában e jótékonysága
után.</p>
<p>De ez csak egy árnyalattal sötétítette kedélyállapotát, mely
amugy is gyatra volt. Emlékezései Adélra, melyek folyton a fejébe
nyilaltak, vágyódása Elza felé, mely egyre véste és rágta a lelkét,
szórakozott és nyomott hangulatu neuraszténiást csináltak
belőle.</p>
<p>Két kézzel nyult az alkalom után, mikor arról volt szó, hogy
hónapokat tölthet távol Budapesttől, ha feliratkozik az
interparlamentáris konferencia jelentkezői közé. Annál is inkább
sietett, mert előre félt a nyártól, mikor egyedül marad, s folyton
elkivánkozik Lellére, ahová pedig most, biztos volt benne, nem fog
meghivást kapni.</p>
<p>Elutazás előtt még tett egy bucsuvizitet Gotthelféknél, akik
bizonyos mélabuval kezelték ezt a kitünő pártit, melyet makacs
lányuk elkerget a háztól. Elza csak ennyit beszélt vele:</p>
<p>– Ha kedveli az érzékeny bucsut, meg <span class=
"pagenum"><a name="Page_167" id="Page_167">-167-</a></span> is
csókolhatja a kezemet. Miért ne kinálnám? Magának jó, nekem nem
rossz. És ha lány vagyok is: előlegezheti ezt a kézcsókot, mire
visszakerül, én már biztosan menyasszony leszek.</p>
<p>János kezet csókolt a lánynak, ugy ment el, alaposan megrontva,
e néhány utolsó szó által, amugy is zavaros szivében, fejében.</p>
<p class="center">*</p>
<p>A konferencia tagjai, a magyar képviselők társasága, ugy járták
Itáliát, mintahogy vidéki szolgabirók és polgármesterek társasága,
ha kongresszusra Pestre jön.</p>
<p>Eltekintve néhány európai modoru főurtól, kik már sokat jártak
külföldön, a többi: hangos és naiv magyar volt, aki az anyanyelvén
kivül csak a németet törte egy kicsit, s mindig elcsodálkozott
azon, ha Olaszországban nem tudtak velük németül beszélni. Néhányan
kotyogtak egy kicsit franciául is, de olaszul senkisem tudott, csak
az az ellenzéki vezér, aki minden európai nyelvet egyformán
kitünően beszélt, nemcsak beszélt, hanem szónokolt is, s akinek a
kedvéért volt érdemes a különben értelmetlen interparlamentáris
konferenciát nemcsak kitalálni, hanem fenn is tartani.</p>
<p>Ez a nagyszerü ember minden ilyen konferencián <span class=
"pagenum"><a name="Page_168" id="Page_168">-168-</a></span> felállt
s vagy németül vagy franciául vagy angolul egy ragyogó beszédet
mondott, melyben ismertette a mindig járatlan külföldiek számára
Magyarországnak Ausztriához való viszonyát. Csodaszép mondatokban
mondta el, hogy ez a két ország, hogyan <i>egy</i> és mégis hogyan
<i>kettő</i>, hogyan nem szabad az osztrák császárt a magyar
királylyal összetéveszteni, bár személy szerint nagyon hasonlitanak
egymáshoz, zengett a magyar koronáról, amely nemcsak értéktárgy,
emlék, klenódium, hanem közjogi szimbolum is.</p>
<p>A külföldiek mindig csodálkozva hallgatták, mintha valaki az
ezeregyéjszakából regélne nekik, s noha volt köztük olyan is, aki
már háromszor-négyszer interparlamentált, végeredményében éppugy
nem értették mindezt, mint ahogy e sorok csendes rovója sem érti,
ámbár gyermekkora óta az anyatejjel és a levegővel együtt szívja
be.</p>
<p>A többi magyar tulajdonképpen csak a keretet adta e ragyogó
embernek, aki, tőle telhetőleg, vigyázott rá, hogy a keret szégyent
ne hozzon rá, együtt tartotta az urakat s óvatosan megkérte őket
többször, hogy a csoport méltóságára vigyázzanak.</p>
<p>János még csak keret sem volt, legfeljebb ha szögecske volt a
keretben, az is laza és lötyögő. Ment, amerre vitték, s ami máskor,
<span class="pagenum"><a name="Page_169" id=
"Page_169">-169-</a></span> nyugodt lélekállapotban élmény és
érdekesség lett volna számára, most csak tarka zürzavar volt,
melynek legjobban kényelmetlenségeit érezte. A hőséget, a rossz
napokat, a piszkos embereket, a sok vasutazás kormát, szennyét,
fáradtságát.</p>
<p>Igy mentek végig Velencén, Turinon, Génuán, Flórencen, le
Rómába, ahol a kiállitás és a konferencia volt.</p>
<p>Mindegyik városban három-négy napig tartózkodtak. De mindaz, ami
elvonult János előtt, ugy tünt fel neki, mint egy gyorsan pergetett
mozifilm, amelyről ezer felirás és színes kép tolakodik a szemébe,
egyik elkeni és megszünteti azonban a másikat.</p>
<p>Velencéből az orrában maradt a mellékuccák poshadó
csatornavizének keserüen rothadt szaga, s az az emlék, hogy a koszt
nagyon rossz volt s végül csak egy <i>szkárpi</i> nevü olajban
kisütött halat vagy csigabigát vagy mitmást tudott megenni.</p>
<p>Firenzében olyan hotelben szálltak meg, amely mellett az Arno
vizesése ágyudörgésként dübörgött egész éjjel s János, akinek amugy
is küzdelmesek voltak az éjszakái, kénytelen volt éjjel egy másik
traktusba költözni, ahová a vizesés csak állandó morgását
küldte.</p>
<p>Turinban Kossuth Lajos házában jártak, <span class=
"pagenum"><a name="Page_170" id="Page_170">-170-</a></span>
szónokoltak is, folyton a kormányzóról beszéltek, ami Jánosnak
egészen uj volt, ő csak Kossuth negyvennyolcas szereplését ismerte,
ugy, ahogy az iskolai történetkönyvekben meg van irva.</p>
<p>Genuára utóbb csak az emlékeztette, hogy igen sok alaguton át
jutottak oda s ő, akinek a feje fájt és nyitott ablak mellett állt
folyton, koromtól feketén érkezett meg. Töltöttek még egy-egy napot
más városokban is. János azonban még a nevüket is összecserélte
volna, ha beszélni kellett volna róluk, mert valamennyi várost
egymásba futtatta és egyformává tette az a sok kép, amit
képtárakban, muzeumokban, templomokban néztek meg, testületileg;
mindig egy másik, de ugyanoly furcsán, rosszul németül beszélő
csicseróne magyarázata mellett.</p>
<p>Rómában hosszabb pihenő, a kiállitás látogatása, majd maga a
konferencia következett hivatalos estélyekkel. A Monte Pincsó
fekete ciprusai a temetőket és az eltemetett Adélt juttatták
eszébe. Két nap egymásután megint nagyon levert volt. Megjelent a
király fogadóestélyén, de nem látott egyebet, csak azt, hogy a
király egy kis kurta, macskabajuszu zsidó füszeres, akin egészen
hihetetlen az egyenruha és még hihetetlenebb mellette a nagy, erős,
széles asszony, a felesége. <span class="pagenum"><a name=
"Page_171" id="Page_171">-171-</a></span></p>
<p>A pápai kézcsók is megmaradt a fejében, mert a pápa keze,
melyről azt hallotta, hogy fehér és finom: aszott sárgabőrü
öregemberkéz volt. A pápa beszélt is valamit, Jánosnak utólag
mondták meg, hogy latinul, de ő, gimnáziumi előtanulmányai ellenére
is, mikor hallotta, azt hitte, hogy őszentsége most is olaszul
beszél, az a néhány szó annyira olasz akcentussal zengett.</p>
<p>Végre elhangzott az ellenzéki vezér ama nagyszabásu beszéde, ez
alkalommal a legszebb olasz nyelven, amelyből a világ ujra
megtudta, hogy… illetve ujra nem tudott meg semmit. A nagyszabásu
beszéd tiszteletére még egy külön bankett is volt, ámbár, mióta
Itáliát járták, ugyis minden harmadik este bankettet ettek, de ezt
a bankettet maguk a magyarok rendezték maguk közt egy magyar
hotelier éttermében, halászlével, paprikás csirkével, turós
csuszával, a tósztok magyarul hangzottak el, mindössze az olasz
sajtó képviselői nevében (akik megint mind csupa pesti izraelita
borbélylegényeknek tüntek fel János szemében), volt egy olasz
beszéd, amely magyarul mondott <i>ellyen</i>-nel végződött s erre
felelt viccesen egy öreg szabadelvü ugy, hogy ami olasz szót tudott
a makarónitól és a kamerieretől kezdve a lassáte ónyi szperancáig,
azt egymás mellé rakta s ezzel fejezte be: <span class=
"pagenum"><a name="Page_172" id="Page_172">-172-</a></span></p>
<p>– Evviva il re Vittorio Emanuele!</p>
<p>A nagyszabásu beszéd után a magyar küldöttek egy része, be sem
várva a konferencia végét, ki akarván használni az első osztályu
szabadjegyét, amely egész Olaszország területére szólt és minden
küldött zsebében ottlapult, tovább utazott Nápolyba és
Sziciliába.</p>
<p>János velük ment, hogy ne kelljen még hazafelé fordulnia. De
<i>ez</i> az utazás sem használt neki, a folyton kék ég a fülledt
hőséggel, amely alatta uszott, kezdett elszürkülni a szeme előtt.
Pompéjibe, Herkulánumba és a Vezuvra mentek, ami még fáradtabbá és
életuntabbá tette.</p>
<p>A Vezuv-napon ifjabb és öregebb honatyák, felhasználva azt az
alkalmat, hogy a vezérgróf, akit élükre osztottak Rómában, külön
meg volt híva egy angol diplomatához vacsorára, lányos házba vitték
magukkal Jánost, aki, bár hónapok óta aszkéta életet élt, nagyon
kinosan érezte magát, mert postatakarékpénztári évei jutottak
eszébe, amikor maga, vagy más ifju hivatalnokok társaságában – akik
közül azóta sem látott egyet se – tiz óra után rossz uccákba
fordultak be és földszintes házak felé siettek, amikből zongoraszó
hallatszott.</p>
<p>Az egész világ <i>egy</i> város.</p>
<p>Ez a hely, ha előkelőbb volt is, ugyanolyan <span class=
"pagenum"><a name="Page_173" id="Page_173">-173-</a></span> volt. A
zongora épp oly fád, verkli-ritmussal szólt s épp ugy angol
táncokat játszott, mint otthon. A különbség csak az volt, hogy a
selyem-ingek, festékes arcok, feltornyozott frizurák, brutális
parfőmök, most nem csábitották, hanem émelyitették Jánost.</p>
<p>Egy feketehaju lány az ölébe ült. Jánosnak kinos volt, hogy a
lány fekete, de épp oly kinos lett volna, ha egy szőke ül az ölébe.
Nem akart kiméletlen lenni, hát türte a lányt, aki simogatta az
arcát (amitől Jánosnak hideg borsózott végig a hátán). A lány
beszélt hozzá olaszul, angolul, franciául, végre még egy kicsit
németül is, János nem felelt, nem mondta, hogy nem érti, végre
elunta, fölkelt, ugy, hogy a lány csaknem a földre csuszott az
öléből, János adott neki egy kis aranyat és kiment az uccára.</p>
<p>Még hallotta, hogy a lányok összeállnak és többen kiabálnak
utána valami ilyet:</p>
<p>– Ilszantó!</p>
<p>Az uccán várta meg társait, akik nagyon elégedetten jöttek ki a
szerelem házából.</p>
<p>Aztán Kápri szigetén jártak és Palermóba, onnan még lejjebb,
Szirakuzába, utaztak. Már augusztus volt, a honatyák egy része
innen visszatért. Egy egészen kis társaság elhatározta, hogy
Maltába és Gibraltárba megy és <span class="pagenum"><a name=
"Page_174" id="Page_174">-174-</a></span> onnan, Spanyolországon
keresztül, csak szeptemberben kerül haza.</p>
<p>János ezekhez csatlakozott s mert pénze már fogytán volt, egyik
hazautazótól vett kölcsön háromezer lirát s azzal indult neki a
tengeri utnak.</p>
<p class="center">*</p>
<p>A tenger szele, hulláma, az, hogy a hónapok óta tartó
fülledtséget egyszerre friss és erélyes levegő váltotta fel, az
angol hajó tiszta és szigoruan rendes élete a olasz lágyság és
rendetlenség helyett, már az első napokon váratlan változást
okoztak Jánosnál.</p>
<p>Olvadt, zilált, szétfolyó lénye összeszedelőzködött és
megerősödött. Kezdte érezni magát és helyzetét az életben. Valahogy
felderengett benne, hogy ő valaki, hogy valamivé lett s hogy ebből
következményeknek is kell származniok. Leszámolt és kiegyezett
gyászával, félre merte tenni és boldogan mert vágyakozni a másik
felé.</p>
<p>Ha nem társaival volt, akik most már kiválogatódtak, ugy hogy
csak a fiatalabb európaibb emberek maradtak e csoportban, ha nem
társaival volt, akkor a hajó legfelső fedélzetének elején ült egy
heverőszéken, mindig szembefordulva a hajó irányával, hogy viz és
ég kékje, hajófutás szele élesen csapkodjanak <span class=
"pagenum"><a name="Page_175" id="Page_175">-175-</a></span> át
rajta, ami kimondhatatlanul jót tett egész lényének.</p>
<p>Elhatározta, hogy Gibraltárból egyenesen Pestre utazik és
kicsavarja a lányt, aki neki <i>kell</i>, a másik férfi kezéből.
Férfiabbnak és erősebbnek érezte magát amannál, biztos volt az
eredményben.</p>
<p>Hogy mi van otthon, arról csak a többiek beszélgetéséből
értesült eddig, ő maga sehonnan cimet nem adott magáról, lapot nem
olvasott. Azok az információk, amik igy eljutottak hozzá, persze,
nem vonatkoztak arra, ami őt érdekelte volna. Most szeretett volna
hireket kapni, de nem lehetett s amit legjobban akart tudni, hogy
Elza nem ment-e férjhez azóta, azt kitől kérdezhesse meg?</p>
<p>Türelmetlen lett és vágyott haza. Energiát érzett magában és
cselekedni akart.</p>
<p>Igy értek Gibraltárba, ahol János még az erődbe se ment fel,
hanem elbucsuzott társaságától, még háromezer frankot kért kölcsön,
vonatra ült és Madridon és Párison keresztül, a lisszaboni és a
keleti expresszt használva fel, öt nap alatt hazautazott.</p>
<p>Sejtelme sem volt róla, hogy otthon milyen sajátságos események
várnak a megérkezésére. <span class="pagenum"><a name="Page_176"
id="Page_176">-176-</a></span></p>
<div class="chapter">
<h2>XXII. FEJEZET.</h2>
</div>
<p class="summary">Egy kis kulturtörténet</p>
<p>Május végén, János elutazása után alig néhány nappal, a
Függetlenség szerkesztőségében megjelent egy koros ur, hegyes
magyar bajuszu és Kossuth-szakállu:</p>
<p>– Doktor Fajjer Keresztély – mutatkozott be Prokeschnek, – a
kolozsvári egyetemen az állattan nyilvános rendes tanára.</p>
<p>Prokesch már hallott erről a professzorról, akinek a neve,
furcsa két jé-betüjével, az <i>eu</i> helyett, sokszor fordult meg
a lapokban. Fajjer Keresztély a magyar tudományt hirdette, a
nemzetiesség elvét a tudományban, azt, hogy a filozófiát, a
zoológiát s valamennyi többi iát külön magyar szempontból kell
látni, nézni, feldolgozni és tanitani. Erről már sokat összeirkált
Fajjer és még többet szónokolt, mert szónoki természet volt, aki
Kolozsvár politikai életében tevékeny részt vett s mindig a
legszélbalibb balon foglal helyet. <span class="pagenum"><a name=
"Page_177" id="Page_177">-177-</a></span></p>
<p>Fajjer előadta Prokeschnek, hogy milyen jó volna, ha a
napilapok, melyek a közvélemény igazi nyilvánosságát jelentik,
foglalkoznának a magyar egyetemek életével s főként ha támogatnák
nyilvánosságukkal a kolozsvári egyetemet, mely ott kint a végeken –
igy fejezte ki magát Fajjer – nemzetfentartó védőbástya szerepét
játssza.</p>
<p>Prokesch bólogatott és helyeselte.</p>
<p>– És hogy’ méltóztatnék azt képzelni, hogy a sajtó, amely nem
tulságosan ért ezekhez a tanügyi, tudományos dolgokhoz, beleszóljon
az egyetemek életébe? – kérdezte a professzortól.</p>
<p>– Ha ne is szóljon bele, de legalább ismertesse. Hadd lássa a
hazai közvélemény s hadd lássa a külföld, hogy ott lent, a végeken
komoly tudományos munka folyik – és a professzor már nyult a
zsebébe és egy kéziratot vett elő belőle. – Ime, a beszámoló a
kolozsvári egyetem ezidei második félévéről, arról, hogy melyik
szakot hány hallgató hallgatta, melyik tanszék milyen előadást
tartott.</p>
<p>Prokesch átvette a kéziratot, belenézett, látta, hogy nem
hosszu, neki mindegy volt, hogy folyik-e komoly tudományos munka a
végeken, vagy az öreg ur csak a saját nevét akarja-e megint
megforgatni egy kicsit a sajtóban, megigérte, hogy közölni fogja a
kéziratot, <span class="pagenum"><a name="Page_178" id=
"Page_178">-178-</a></span> sőt ezentul is támogatni fogja a végek
védőbástyáját és elbocsájtotta Fajjert.</p>
<p>Mikor az öreg elment. Prokesch még egyszer belenézett a
kéziratba, hogy hányszor fordul elő benne a Fajjer név, de mikor
látta, hogy egyszer sem, sőt az öreg még a cikk alá sem irta a
nevét, meg volt elégedve a professzor szerénységével s egy
pillanatig azt hitte, hogy csakugyan az a célja a közleménynek,
amit Fajjer célul bejelentett. Végül lehetnek becsületes emberek is
a világon. Vagy ha másutt nem, legalább Kolozsváron.</p>
<p>Ebben a hitben Prokesch ráirta a kéziratra: <i>Hafér</i>, ami,
mint az olvasó már tudja, annyit jelent, hogy egész mindegy, mikor
jelenik meg a dolgozat a lapban, tisztára a mettőr jóindulatától
függ, hogy a bennefoglaltak mikor kerülnek a nagy nyilvánosság
elé.</p>
<p>Vasárnapig csakugyan szó sem volt arról, hogy Fajjer Keresztély
kézirata, a kolozsvári egyetem ezidei második félévének ismertetése
megjelenjen. Szombaton éjjel azonban Szeniczei, mint már annyiszor,
megint csirkefogást követett el, nem ment be éjszaka a redakcióba,
kéziratot sem küldött s Prokesch tizenkettő után áttelefonálta a
nyomdába, hogy dobjanak be a lapba valami hafért.</p>
<p>– Mit? – kérdezte a mettőr.</p>
<p>– Akármit – felelte Prokesch. <span class="pagenum"><a name=
"Page_179" id="Page_179">-179-</a></span></p>
<p>A nyomdában azonban csak két hafér volt. Remete Pálnak, a
lirikusnak egy hosszabb költeménye és a kolozsvári kézirat. A
mettőr utálta a modern költészetet, Remete költeményét is már
másfél hónapja hevertette, egyrészt, mert mikor szedésben olvasott
belőle négy sort, a költeményt ostobaságnak itélte, másrészt, mert
tudta, hogy a vers megnemjelenése borzasztóan fáj Remetének. Mikor
tehát a szedő a Remete versét hozta a tördelőasztalra haférnek, a
mettőr némi undorral tolta félre a szedést:</p>
<p>– Ne ezt a verses virstlit, ettől megint falramásznak az
olvasók. A másikat.</p>
<p>A szedő a kolozsvári hafért hozta, a mettőr betördelte, a
dolgozat másnap reggel megjelent.</p>
<p>Prokesch csak nyomtatásban olvasta el egészen. Mindössze
<i>egy</i> gyanus mondat volt benne, amely igy hangzott:</p>
<p>„A jogbölcselet tanszéke egyetemünkön tudvalevőleg csak
átmenetileg van betöltve. Nyilvános rendes tanár hiányában a kiváló
ifju szociológussal, Rózsa Rezső doktorral, aki nem a kolozsvári
tudományos élet sarjadéka ugyan, de mindenképpen disze
főiskolánknak. Rózsa Rezső doktor <i>Államelmélet</i> cimen talán
nem egészen kiforrt eszméket hirdetett, olyanokat, melyek a
praktikus életbe <span class="pagenum"><a name="Page_180" id=
"Page_180">-180-</a></span> átszürődve nemcsak a mai államnak, de a
nemzeti életnek sem volnának hasznára. Rózsa Rezső doktor
Allamelmélete mindenesetre tudományos diszkusszió tárgyát képezheti
még. Kollégiumának terjedelme heti két tanóra volt“.</p>
<p>Prokesch azzal a hetedik érzékkel, amely minden ujságiróban
megvan, mihelyt végigolvasta a cikket, érezte, hogy az egész
beszámoló ennek az egy mondatnak a kedvéért iródott meg, bár
abszolut semmit sem tudott sem Rózsa Rezső kolozsvári tanszékéről,
sem Fajjer Keresztély szándékairól, azt mondta magában:</p>
<p>– Az öreg Tüz akar valamit ettől a Rózsától.</p>
<p>De azért valami különös fontosságot nem tulajdonitott az ügynek.
Ugy gondolta, hogy a Rózsa-féle Államelmélet nyilván nem olyan
magyaros, mint azt Fajjer Keresztély minden tudománytól megkivánja,
s most az öreg ur megrovási kalandban részesiti a fiatal
tudóst.</p>
<p>Harmadnap azonban három fiatalember küldöttségileg jött fel a
Függetlenség szerkesztőségébe. Elmondták, hogy ők Rózsa Rezső
doktor hallgatói voltak Kolozsváron s megdöbbenéssel és
felháborodással észlelték, hogy tanáruk nemzetellenes tanokat
hirdet. Látván, hogy a Függetlenség éles szemét és mindenre
<span class="pagenum"><a name="Page_181" id=
"Page_181">-181-</a></span> kiterjedő gondosságát nem kerülték el
ezek az üzelmek, ők nyilatkozni szeretnének.</p>
<p>– Tessék – mondta Prokesch, – aki azt gondolta, hogy az ügy
esetleg érdekesebb, mint amilyennek látta s az óvatosságot és
körültekintést azért tartotta fölöslegesnek, mert a dolog nem
tartozván az aktuális politikához, nem baj, ha akárkinek van igaza
benne. A jogászok nyilatkozata is megjelent.</p>
<p>Másnap valaki – Kolozsvárról – ismertette Rózsa előadásának
tartalmát. Kivonatot és idézetet közölt belőle. Prokesch
megröviditette a cikket és kiadta.</p>
<p>A következő vasárnap a kolozsvári iparoskör gyülést tartott,
melyen megtagadott minden közösséget Rózsa Rezső doktor
államelméletével. Erről nemcsak a Függetlenséget, hanem a többi
pesti napilapokat is értesitette.</p>
<p>Egész héten mindennap volt egy nyilatkozat valahonnan.</p>
<p>A parlament már nem ülésezvén, semmi nagyobbszabásu elemi
csapás, vagy jobbfajta gyilkosság nem lévén, a lapok üresek voltak
s Prokeschnek tetszett, hogy a kavarodó ügy milyen olcsó és ingyen
érdekességgé dagad. Elküldött nyilatkozatokért a tudományos élet
kiválóságaihoz.</p>
<p>A tudományos élet kiválóságai mindig a legnagyobb gyanakvással
fogadják az ujságirót, <span class="pagenum"><a name="Page_182" id=
"Page_182">-182-</a></span> ha megjelenik náluk. Megmondani a
véleményüket nem merik, megtagadni a véleménynyilvánitást szintén
nem. Tehát mind nagyon érdekes mondatokat mondtak az intervjuőrnek,
nagyobbára azt, hogy ők a fiatal tudós államelméletét nem ismerik
ugyan, de amennnyiben nemzetellenes, annyiban eszük ágában sincs
helyeselni azt.</p>
<p>Most már Budapesten is figyeltek a kolozsvári afférra. A
budapesti egyetemi ifjak Szent János köre is gyülést tartott és
megbélyegezte a hazafiatlan tudományt. Sőt a pesti egyetem egyik
tanára, aki rendesen ugyanazon a nézeten szokott lenni, mint a
Szent János kör, tárcát irt a Függetlenségbe az ujabb
államelméletek veszedelmeiről.</p>
<p>Prokesch valósággal el volt ragadtatva a fejleményektől. A
legnagyobb örömmel nézte, hogy a többi lapok hogyan nem mertek
hozzányulni a kérdéshez. Rendes körülmények közt, ha valamelyik
lapban valaki <i>ellen</i> hadjárat folyik, akkor akad egy másik
lap, amely az érdekesség kedvéért, állást foglal az illető valaki
<i>mellett</i>. Az első három héten nem történt ilyen
állásfoglalás, mert a lapok egyáltalában nem itélték érdekesnek
azt, hogy a kolozsvári jogbölcseleti tanszéken milyen tanok
hirdettetnek államelmélet cimén. <span class="pagenum"><a name=
"Page_183" id="Page_183">-183-</a></span></p>
<p>A negyedik héten, amikor nemcsak Kolozsvárról, hanem az ország
egyéb városaiból is kezdtek tiltakozó iratok érkezni részben a
Függetlenséghez, részben a többi lapokhoz is, már nem mert egyik
lap sem az áramlattal szembe fordulni. Három hét alatt kialakult az
a vélemény, hogy nemzetellenes tanokról, kicsit hazaárulásról van
szó, a hazaárulót megvédeni, mindig kényelmetlen és nagyon
meggondolandó feladat.</p>
<p>A többi lapok tehát hallgattak és, bár boszankodva, átengedték a
kolozsvári pecsenyét a Függetlenségnek. Ugy vélték, hogy az egész
akció ugyis belefullad a nyár melegébe, s megszünik, mihelyt egy
kis nagyobb vasuti baleset, vagy családi tragédia, vagy más kedves
skandalum következik el a nyilvánosság számára.</p>
<p>Ebben azonban tévedtek. Prokesch sokkal jobb ujságiró volt,
semhogy a Rózsa-ügyet, ha már <i>ügy</i> lett, elengedte volna
aludni.</p>
<p>A negyedik héten, hogy a skandalumot ébren tartsa és
pártatlannak lássék, nyilatkozásra szólitotta fel magát Rózsa
Rezsőt, aki eddig, bár kissé csodálkozva, de meglehetősen
közömbösen nézte a személye körül duló háborut, melynek igazi okát
is tudta.</p>
<p>Fajjer Keresztélynek, a magyar zoológia <span class=
"pagenum"><a name="Page_184" id="Page_184">-184-</a></span>
tanárának egy fia volt, aki egyik székely városban középiskolában
professzoroskodott. Ezt a fiát szerette volna Fajjer annak idején a
jogbölcselet tanszékére ültetni.</p>
<p>Nem is hitte, hogy a dolognak akadályai lennének, mert ritkán
volt eset arra a magyar közéletben, hogy egy érdemdus atyának
ivadékától egy stallumot csak azért, mert a fiu nem odavaló,
megtagadtak volna.</p>
<p>Mégis az történt, hogy Rózsa Rezsőt hitták meg a tanszékre s
Fajjer egy kicsit piszkálni óhajtotta az ifju tudóst. Hogy ilyen
nagyszerü botrány lesz az ő kolozsvári beszámolójából, arra maga
Fajjer sem számitott.</p>
<p>Mikor a skandalum megvolt már, akkor az öreg tovább verte a
vasat s nem restelt vidéki városokba is szétutazni, körök,
egyesületek gyülésén résztvenni, hogy a Rózsa-ügy minél nagyobb
hullámokat verjen.</p>
<p>Rózsa tudta ezt, de nyliatkozatában még sem élt ezzel a
személyes élü érvvel, amely az egész harcot mingyárt más mederbe
terelte volna. Ha országunkban egy látszólagos közügy személyes
térre megy át, akkor ott kiéli magát és a személyes rész
elsimulásával a közügy már a kutyát sem érdekli. De Rózsa nem akart
ugyanolyan eszközökkel csatázni, mint ellenfelei, akik kezdtek nem
is az államelméletről, hanem a lipótvárosi zsidó <span class=
"pagenum"><a name="Page_185" id="Page_185">-185-</a></span> fiuról
beszélni, aki, mert amugy is hazátlan, most mások számára is fel
akarja dönteni a hont… és igy tovább, sokkal kiméletlenebbül és
gorombábban.</p>
<p>Ezenfelül Rózsa, mint minden igazi tudós, lenézte a napisajtót,
a tudatlan bömbölőt s magához méltatlannak tartotta, hogy a heccben
saját szavával is részt vegyen.</p>
<p>Rövid nyilatkozatot irt, melyben azt mondta, hogy az
államelmélete helyessége, vagy helytelensége felett való döntés,
föltéve, hogy tudományos tételekre nézve egyáltalában <i>kell</i>
dönteni, tartozhatik az egyetemre, melyen előadásait tartotta,
tartozhatik tudományos kritikusokra, de azok közül is csak
olyanokra, akik ebben a kérdésben semminő melléktekintetektől nem
vezettetik magukat, de semmiesetre sem tartozhatik a napisajtóra,
mely eddig az ő tanait csak hibás, vagy szántszándékkal elferditett
citátumokban közölte s még kevésbbé tartozhatik vidéki iparos- és
önképző körökre és temetkezési egyletekre. Aki kiváncsi arra, hogy
milyenek a veszedelmes tanok, amiket hirdetett, annak ajánlja, hogy
olvassa el az <i>Államélet</i> cimü könyvét, melyben részletesen és
pontosan kifejti véleményeit, melyek két évvel ezelőtt nyomtatásban
is megjelentek az Akadémia kiadásában s a tudományos kritika
rostáján átmentek <span class="pagenum"><a name="Page_186" id=
"Page_186">-186-</a></span> anélkül, hogy bármi megbotránkozást
vagy felháborodást keltettek volna.</p>
<p>Ez a nyilatkozat, ahelyett hogy elcsititotta volna a lármát,
olaj volt a tüzre. Felkutatták az Államelmélet cimü könyvet,
amelyből két év alatt mindössze negyvenhárom példány kelt el,
széjjelkapkodták és – elolvastak belőle három-négy oldalt, s abból
ujabb vádakat olvastak Rózsa Rezső fejére. Az egész ország mintha
megbolondult volna, ugy vetette magát a Rózsa-ügyre, a temetkezési
egyletek most már ugy fogalmazták határozataikat, hogy ők nem
olvasták és nem is fogják elolvasni a szennyiratot, de szerzőjét, a
galád hazaárulót, mindenesetre átadják a közmegvetésnek.</p>
<p>A felháborodás az Akadémia felé is elfordult. Megkérdezték tőle,
hogyan vetemedhetett a fércmü kiadására? Felszimatolták a könyv
kiadásának előzményeit s elkezdtek a nyilvánosság előtt táncoltatni
koros tudósokat, akiknek a foguk is vacogott rémületükben. A
koncertben most már kénytelen volt résztvenni a többi lap is,
nehogy ugy lássék, mintha a hazaárulást lényegtelennek s a
hazaárulót fel-nem-akasztandónak vélné.</p>
<p>Egy egész kulturától elmaradt és elrugaszkodott
cigány-naturalista ország beteg barbárságának gyujtópontja lett a
Rózsa-ügy. <span class="pagenum"><a name="Page_187" id=
"Page_187">-187-</a></span></p>
<p>Ami tanulatlanság, ostobaság, makacs bornirtság, céltalan gonosz
indulat és bárgyu járatlanság és tájékozatlanság eddig lappangva
müködött a közélet számos területén, az mind sietett a Rózsa-affér
köré és gyönyörködött a felkorbácsolt pocsolyában.</p>
<p>Mindez azonban csak a sajtóban és a nem-hivatalos
nyilvánosságban játszódott le.</p>
<p>Hivatalosan nem törődtek az egésszel, hagyták betegnek,
lázasnak, orditónak lenni az egész közvéleményt. A kolozsvári
egyetem hallgatott, az Akadémia lapitott, s a kormány talán nem is
tudott az egészről.</p>
<p>Megtörténhetik, hogy az emberek ebben az országban az uccán ölik
egymást és erről a lapok hasábokat irnak össze, de a kormány még
nem értesült arról a kérdésről, mely miatt az emberek doronggal
verik be a fejét egymásnak.</p>
<p>Rózsa Rezső, noha egy kisse idegessé tette már ez a mértéktelen
üvöltés, s talán bántotta, hogy suszterlegények és egyéb
entellektüellek nyugodtan irhatják ki róla, hogy gazembernek
tartják, augusztusban leutazott Lellére és ott, mert a Balaton nem
nyilatkozik, nagyon jól érezte magát.</p>
<p>Gotthelf papa aggódott ugyan, s kényelmetlennek érezte, hogy az
az ember van épen az ő házában, akire, ha kimennek sétálni, a
<span class="pagenum"><a name="Page_188" id=
"Page_188">-188-</a></span> fürdővendégek összesugva ujjal
mutatnak, ezt mondván:</p>
<p>– Ez az a Rózsa, a hazaáruló.</p>
<p>De Elza terrorizált mindenkit, sokszor tréfásan kiáltott rá
apjára:</p>
<p>– Papa, a hazaárulás magának nem szakmája. Maga sok mindenfélét
árult fiatal korában, de hazát még nem. Ne szóljon hát bele, mert
nem ért hozzá.</p>
<p>Ő maga néhányszor, ha már tulhangosak voltak a lapok, amikbe
belenézett, megkérdezte Rózsától:</p>
<p>– Mondja, Rezső, nem lesz baj ebből?</p>
<p>A fiatal tudós megnyugtatta:</p>
<p>– Nem, Elzus. Amig komoly emberek komoly helyről bele nem
szólnak ebbe a zsivajba, addig nincs semmi baj. Fél év alatt ugy
elmulik az egész botrány, mintha sohasem is lett volna a
világon.</p>
<p>Elza hitt ebben, ahogy egyáltalában hitt Rózsa Rezsőben s
szüleire rákényszeritette, hogy ne csak ők maguk maradjanak
szeptemberben Lellén, hanem tartsák Rózsát is ott mindaddig, amig
Kolozsvárra nem kell utaznia, hogy előadásait megkezdje.</p>
<p>Igy álltak az események, mikor János szeptemberben Pestre
érkezett, azzal a szándékkal, hogy azonnal elmegy Gotthelfékhez,
hogy lássa Elzát, akinek a puszta látására is <span class=
"pagenum"><a name="Page_189" id="Page_189">-189-</a></span> éhes és
szomjas volt, s beszéljen vele komolyan, ugy, ahogy eddig még
sohasem beszélt.</p>
<p>Az első félórában értesült róla, hogy Gotthelfék Lellén vannak s
a második félórában azt is tudta már, hogy Rózsa ott van náluk, s
ez, egyelőre keresztezte a terveit. Ha a gyerekarcu ott van, ő
hiába utazik le, még ha kigondol is valami véletlent, ami Lellén
való megjelenését megokolná, ha a gyerekarcu ott van, ő ostobának,
tudatlannak, gyámoltalannak érzi magát jelenlétében. Meg kell
várni, mig a gyerekarcu elmegy onnan, vagy a család Pestre jön és
Rózsa néhány napra Kolozsvárra utazik.</p>
<p>Ez volt a terve Jánosnak, amig Prokesch-sel nem beszélt.</p>
<p>De Prokesch, mihelyt beszólt hozzá telefonon, azonnal audienciát
kért tőle a lakásán.</p>
<p>S ez a beszélgetés mindent megváltoztatott. <span class=
"pagenum"><a name="Page_190" id="Page_190">-190-</a></span></p>
<div class="chapter">
<h2>XXIII. FEJEZET.</h2>
</div>
<p class="summary">Senki, az erélyes</p>
<p>Prokesch egy kicsit sértődötten csodálkozott rajta, hogy János
az egész Rózsa-ügyről a Függetlenség hatalmas kampányáról és
diadaláról semmit sem tud.</p>
<p>– Kedves báró – mondta Jánosnak tréfásan – igazán nem érdemled
meg, hogy egy ilyen kiváló lapnak a tulajdonosa légy.</p>
<p>– Nem olvastam lapot egyáltalán.</p>
<p>– Lapot „egyáltalán“ nem is kell olvasni, de a Függetlenséget
most mindenkinek hazafias kötelessége elolvasni.</p>
<p>– Seholsem láttam külföldön a lapunkat.</p>
<p>– Hm… ebben igazad van. A külföld még nincs megszervezve. Szólni
kell Vámoschernek, gondoskodjék róla, hogy a külföldi lapárusitó
kioszkokban, mert hallom, hogy ott kioszkokban árusitják a lapokat,
a Függetlenség is előforduljon. <span class="pagenum"><a name=
"Page_191" id="Page_191">-191-</a></span></p>
<p>– Jó – mondta János – majd szólunk Vámoschernek, de most
folytasd, hadd tudom meg, hogy mi történt hát?</p>
<p>Prokesch meglehetősen cinikusan foglalta össze az eseményeket. S
ezzel végezte:</p>
<p>– A nagy magyar Dreyfus-ügy tehát megvan. Lapunk, mely
létrehozta, ragyogóan megy, uton van arrafelé, hogy a
legkeresettebb hirdetési orgánum legyen, amint ezt Vámoscher külön
előterjesztéséből meg fogod tudni. Most még csak az hiányzik, hogy
ezt a Rózsa Rezsőt az Ördögszigetre internáltassuk és onnan egy
ujabb kampánynyal kiszabaditsuk.</p>
<p>János elgondolkodott.</p>
<p>– Te – kérdezte Prokeschtől – ismered te ezt a Rózsa Rezsőt?</p>
<p>– Nem én. Személyesen még nem volt szerencsém. De azt mondják,
hogy nagyon kedves, szimpatikus fiu.</p>
<p>– És azt hiszed, hogy amit tanit, az tényleg nemzetellenes?</p>
<p>– Honnan tudjam én azt? Én csak ujságiró vagyok, nem állambölcs.
Különben is mi közöm nekem ahhoz? A Függetlenség pártonkivüli lap,
minden véleménynek szabad teret nyit. Meg kellett tehát, hogy
engedje, hogy a hasábjain azt mondják: amit Rózsa Rezső tanit,
nemzetellenes. Jöttek volna azok, <span class="pagenum"><a name=
"Page_192" id="Page_192">-192-</a></span> akiknek a jogbölcsészet a
kenyerük és hivatásuk és mondták volna, hogy ez nem igaz. De nem
jöttek. Nem mondtak semmit. Ennek következtében jogom van
feltételezni, hogy amit a lapom mond, igaz. Később a többi lapok is
ugyanazt mondták. Mindenki ugyanazt mondta. Nyilván igaznak kell
lenni, amit mindenki egyhanguan és véleménykülönbség nélkül
mond.</p>
<p>János nem volt meggyőzve. Noha őszinte és jóleső kárörömmel
hallgatta végig, hogy Rózsát milyen baj érte és megelégedetten
gondolt arra, hogy a gyerekarcunak ez az egész hecc milyen
kellemetlen lehet, szeretett volna egy kis belső meggyőződést is
ahhoz, amit a sajtóhadjárat nyomán még megteendőnek vélt. Prokesch
még egy érvet mondott:</p>
<p>– Nézd, ha te és a szerkesztőség és az egész zsurnalisztika és
minden ember Pesten, akivel én érintkezem, megállapodott abban,
hogy engem nem Proksaynak vagy Prokeschnek, hanem Kovács
Sebestyénnek hivnak, akkor énnékem le kell mondanom arról, hogy
tényleg Prokesch a nevem, mert ha ragaszkodom hozzá, végül
elvisznek a Svarczerbe.</p>
<p>– Tudod mit – mondta Prokeschnek – küldd fel hozzám a lap
bekötött példányát, hadd olvasom végig az egész háborut.
<span class="pagenum"><a name="Page_193" id=
"Page_193">-193-</a></span></p>
<p>– Ha parancsolod, a többi lapokat is elküldöm, mert amire még
nem volt példa a magyar sajtóban, minden sort, amit a Rózsa-ügyben
irtak, eltétettem, mint a Függetlenség diadalának emlékét. Egész
szakkönyvtár van együtt a Rózsa-ügyben. Jóska a szivar- és a
cigarettakereskedését és a maga két üveg sörét is ott tartja a
szakkönyvtárban. Majd elküldöm hozzád az egészet.</p>
<p>János két teljes délutánt töltött a lapok átolvasásával.
Rettenetes volt az a szeméthalmaz, amit, a sajtószabadság
lapátjával, a fiatal tudós fejére lapátoltak.</p>
<p>Jánost azonban az egész csak egy szempontból érdekelte.
Lehetetlen, hogy ezek után rövid időn belül Gotthelfék Elzát, ha
még olyan zsarnokuk is, Rózsának adhassák. Idő tehát mindenesetre
van a cselekvésre.</p>
<p>Harmadnap Prokesch visszakérte a szak-könyvtárat s csak ugy
mellékesen megtelefonálta Jánosnak, hogy Rózsa holnap akarja
Kolozsváron megkezdeni a felolvasásait, de a lapnak azt jelentik
Kolozsvárról, hogy nem biztos, hogy ez megtörténik, mert a
hallgatóság tüntetésre készül.</p>
<p>Ebből a közlésből Jánosban ismét csak az ragadt meg, hogy Rózsa
Kolozsváron van, e szerint már nincs Lellén, azonnal telefonált
Gotthelfékhez. <span class="pagenum"><a name="Page_194" id=
"Page_194">-194-</a></span></p>
<p>Csakugyan Pesten voltak már két napja. János bejelentette a
látogatását, annál is inkább, mert a szobaleány azt mondta, hogy
csak a kisasszonyok vannak otthon, az öreg nagyságosék átmentek
Budára a csuzos Grosz bácsihoz, aki vidékről jött el iszapfürdőzni
és az Eszplanád-szállóban lakik.</p>
<p>János azonnal kocsiba vágta magát és ment ki Gotthelfékhoz.</p>
<p>– Ó, o quelle surprise! – mondta mamzell Nitouche.</p>
<p>– Isten hozta – szólt csendesen Emma és nagyon melegen nézte a
látogatót.</p>
<p>– Maga is igyekezett – egészitette ki Elza nevetve és
hozzátette: – Nagyon megszépült, Szépember. Jöjjön, meséljen nekünk
kalandjairól. Szkilláról, Karibdiszről és egyéb veszedelmekről,
amik egy ilyen bolyongó Odisszeüszt érhetnek.</p>
<p>János majd lenyelte a szemével Elzát, aki elevenebb, frissebb,
jobbkedvü volt még annál is, amilyen azelőtt s valahogy
asszonyosabb.</p>
<p>– Nincs mit mesélnem – mondta János – csak azért jöttem,
hogy…</p>
<p>Elza félbeszakitotta:</p>
<p>Emmához és Nitouchehoz fordult:</p>
<p>– Gyerekek, vonuljatok ki. A vizit, örömmel látom, nekem szól.
Magánkihallgatás <span class="pagenum"><a name="Page_195" id=
"Page_195">-195-</a></span> következik. Ugy-e, ezt akarta
mondani?</p>
<p>János bólintott.</p>
<p>Nitouche már ment kifelé. Emma még egy szomoru pillantást vetett
Jánosra, ugy ment ki lassan, vontatott léptekkel.</p>
<p>Mikor egyedül maradtak, egy kis szünet volt. Azután János
elkezdte:</p>
<p>– Elzácska…</p>
<p>– Komolyan akar beszélni velem?</p>
<p>– Nagyon komolyan.</p>
<p>– Hát kezdjük. Majd segitek.</p>
<p>– Köszönöm.</p>
<p>– Azt akarja mondani, hogy szeret?</p>
<p>– Azt.</p>
<p>– Hogy még most is szeret, bár elment felejteni.</p>
<p>– Igen.</p>
<p>Hallgattak egy kicsit. Elza jobblábát a balra vetette, hátradőlt
a karosszékben, ugy mondta:</p>
<p>– Ez szép.</p>
<p>– Ugy-e? – mondta halkan János.</p>
<p>– Nagyon megtisztelő, mindenesetre. Én semmiesetre sem vagyok
szép…</p>
<p>– De szép.</p>
<p>– Nem vagyok az. De nyilván van bennem valami kedvesség, ami
vonzza az embereket. Magát biztosan. <span class="pagenum"><a name=
"Page_196" id="Page_196">-196-</a></span></p>
<p>– Nagyon.</p>
<p>– Meg akarja kérni a kezemet?</p>
<p>– Meg.</p>
<p>– Ezért most nem is haragudhatom. Amig maga csak szerkesztő ur
volt és Senkhynek hitták, azt hihettem, hogy csak a hozományom után
szalad. De most, amikor képviselő és báró, most nem kellene, hogy a
zsidólány után fusson, ha még ugy milliomos is a zsidólány apja.
Kapna másunnan is leányt. Szebbet mindenesetre.</p>
<p>János tagadóan rázta a fejét.</p>
<p>– Esetleg gazdagabbat.</p>
<p>János bólintott.</p>
<p>– Na látja.</p>
<p>– Nem látok semmit, Elzus, nem látok, nem hallok… szerelmes
vagyok. Nézze, Elzus… ne haragudjon, hogy beszélek róla… abból a
másik dologból most már ugy sem lehet semmi.</p>
<p>– Miért nem? – kérdezte Elza.</p>
<p>– Mert… mert… az most már lehetetlen.</p>
<p>– Gondolja?</p>
<p>– Ugy érzem.</p>
<p>– Látja, nem szép, hogy ezzel szomorit.</p>
<p>Jánosnak elkezdett a szive fájni. De azért tovább fájtatta.
Tisztázni akarta a kérdést:</p>
<p>– Ezek után nem mehet hozzá. <span class="pagenum"><a name=
"Page_197" id="Page_197">-197-</a></span></p>
<p>– Maga azt hiszi, hogy Rózsa tönkre van téve?</p>
<p>– Azt.</p>
<p>– Én nem hiszem. Ha hivatalosan be nem avatkoznak, ez az egész
bolondság elmulik, Rózsa jövőre már rendkivüli tanár lesz Pesten.
Aztán rendes.</p>
<p>– Nem lesz. Lehetetlenné tették.</p>
<p>– Még nem – mondta szilárdan Elza. – Majd meglátjuk. És különben
se keverjük össze a két dolgot. Hagyjuk ezt. Maga megkérdezte
tőlem, hogy megkérheti-e a kezemet. Ez a beszélgetésünk
lényege.</p>
<p>– Igen.</p>
<p>– És én megkérem magát, hogy várjon holnap délutánig.
Gondolkodom és megirom magának.</p>
<p>– Megirja? Nem szóval mondja meg?</p>
<p>– Megirom. Legyen nyugodt, a válasz délután ötig pontosan a
lakásán lesz. Pá, Isten vele, hagyjon magamra, hogy
gondolkodhassam.</p>
<p>Elza fölkelt, kinyitotta a szomszéd szoba ajtaját, átkiabált a
harmadik szobába.</p>
<p>– Nitouche, Emma, gyertek bucsuzni. A báró távozik.</p>
<p>Elza azt hitte, hogy most utoljára látta ezen a helyen Jánost. A
határidőt csak azért kérte, hogy ne szóval mondja ki a nemet.
<span class="pagenum"><a name="Page_198" id=
"Page_198">-198-</a></span> Ahogy a fiu a beszélgetés elején
szerelmesen és gyámoltalanul nézett rá, az meghatotta annyira, hogy
ennyi kiméletre kötelezettnek érezze magát. Ugy gondolta, hogy
szépen, simogatóan megirja majd neki, hogy nem.</p>
<p>János is érezte, hogy csak a halálos itélet elodázásáról van
szó.</p>
<p>Kezet nyujtott mindahármójuknak. A lépcsőn összecsikoritotta a
fogát.</p>
<p>– Nem hagyom magamat! – mondta magában. És a fejében kongott az
a <i>még-nem</i>, amit Elza arra felelt, hogy Rózsát lehetetlenné
tették.</p>
<p>Hát ha még nem, akkor majd. Most már mindenesetre.</p>
<p>Hazament, még egyszer végigböngészte a Rózsa-ügyet, mert a
szak-könyvtárat Jóska még nem vitte el a redakcióba, papirost vett
elő és jegyzeteket csinált. Nem is vacsorázott, annyira elfoglalta
ez a munka. Mikor készen volt a jegyzeteivel, akkor nekiült és irt.
Eleinte kicsit nehezen ment, mert egészen szokatlan volt neki ez a
mesterség, de aztán látta, hogy ő is ki tudja fejezni a gondolatait
irásban, eszébe jutott, hogy ha ezt korábban megpróbálja, akkor nem
kellett volna minden mondanivalóját Prokesch-sel irásba
foglaltatnia. A Függetlenségnél töltött volonteri első hónapja óta,
amikor mindenki vele dolgoztatott, <span class="pagenum"><a name=
"Page_199" id="Page_199">-199-</a></span> most először végzett
irással kapcsolatos szellemi munkát. El is fáradt bele. De folyton
fütötte az a gondolat, hogy ennek a munkának eredménye lesz.</p>
<p>Mikor elvégezte az irást, megivott két pohár tokaji aszut s egy
órától reggel kilencig egyhuzamban álom nélkül aludt.</p>
<p>Reggel nagyon frissnek, erősnek és elszántnak érezte magát.</p>
<p class="center">*</p>
<p>A parlamentben csak kevesen lézengtek. Szezón-eleji érdektelen
üléseken kevés kormánypárti és még kevesebb ellenzéki szokott
megjelenni. A Házban mindössze két miniszter volt jelen, a
pénzügyminiszter, akinek valaminő törvényjavaslatait tárgyalták és
Füredy Fábián, aki unatkozott a miniszteriumban, hát átjött a
parlamentbe és itt még jobban unatkozott. A pénzügyminiszter
javaslatai egészen lényegtelenek voltak, általános szürkeségek,
amik egy évben száz-számra születnek, anélkül, hogy valaki törődnék
velük. Interpellációs nap is volt, de két vidéki érdekü ellenzéki
interpelláció készült csak, szintén olyan dolgok, amik vizet nem
zavarnak</p>
<p>Jánost, akiről tudták, hogy kint volt Rómában, az
interparlamentárison, néhányan üdvözölték: <span class=
"pagenum"><a name="Page_200" id="Page_200">-200-</a></span></p>
<p>– Hogy’ vagy, hogy’ vagy? nagyszerüen töltötted a nyarat,
mi?</p>
<p>János megmondta, hogy a nyarat csakugyan nagyszerüen töltötte,
más érdeklődőknek azt is megmondta, hogy az a beszéd, amit a
széphangu gróf az interparlamentárison tartott, valóban nagyszerü
volt s az ülésterembe csak akkor ment be, amikor már a rövidnek
igérkező ülés folyt.</p>
<p>Füredy Fábián barátságosan biccentett feléje a fejével, János
visszaköszönt, de aztán nem nézett a miniszterre.</p>
<p>Miközben az előadó ismertette a pénzügyminiszter javaslatait,
János fölment az elnöki dobogóra, lapozgatta az interpellációs
könyvet, ugy lapozgatta, mintha szórakozottan cselekedné, aztán
beleirta a két vidéki interpelláció után ezt:</p>
<p>„Frideczky János báró a kultuszminiszterhez, a tanszabadság
ügyében“.</p>
<p>A jegyzők oda sem néztek. Kormánypárti képviselő nem szokott
váratlanul interpellációt beirni.</p>
<p>János visszament a helyére, várt, hogy a javaslatok tárgyalása
elfogyjon, s tizenkettő táján áttérjenek az interpellációkra.</p>
<p>Ez már féltizenkettőkor megtörtént.</p>
<p>Akkor az elnök jelentette, hogy a napirend véget ért, jönnek az
interpellációk, A <span class="pagenum"><a name="Page_201" id=
"Page_201">-201-</a></span> jegyző olvasta őket. Mikor Jánoséhoz
ért, kicsit elmeresztette a szemét. De aztán olvasta.</p>
<p>A két miniszter felütötte a fejét, a kormánypárti néhány ember
is felfigyelt. Nem hallottak róla, hogy interpelláció készül a
szabadelvüpárt részéről</p>
<p>A pénzügyminiszter odahajolt Füredyhez:</p>
<p>– Mi ez? Mit akartok?</p>
<p>Füredy tájékozatlanul nézett át Jánoshoz, aki nyugodtan ült a
helyén és papirlapokat tett ki maga elé.</p>
<p>– Semmi – felelte a kollégájának Füredy Fábián – lényegtelen
ügy.</p>
<p>– De megbeszéltétek?</p>
<p>Füredy kénytelen volt ezt felelni:</p>
<p>– Hogyne… persze… természetes…</p>
<p>És a szeme ujra János felé fordult ezzel a kérdéssel:</p>
<p>– Mit akarsz? És éppen tőlem? És mért nem szóltál?</p>
<p>János nem nézett oda.</p>
<p>Mikor aztán a két ellenzéki interpelláció leperdült, János
fölkelt és elkezdett beszélni.</p>
<p>A tanszabadságról beszélt általában s a miniszter taktikából,
nehogy meglássák, hogy egy váratlan interpellációról van szó,
helyeslően bólogatott. Erre a kormánypárti néhány jelenlevő
részéről is elhangzott egy-egy mondat után egy-egy száraz, kurta
Ugyvan! <span class="pagenum"><a name="Page_202" id=
"Page_202">-202-</a></span></p>
<p>A kicsit hosszu és szárazon tartott bevezetés után egy
ellenzéki, aki unottan ült padjában és a körmét pucolta,
közbeszólt:</p>
<p>– Gyönyörü tanszabadság, ami Kolozsváron történik. Arról
beszéljen.</p>
<p>Ez a közbeszólás egészen mellékes volt, maga a közbeszóló sem
gondolta, hogy Frideczkynek csakugyan arról kell beszélnie. János
azonban odafordult és kissé emeltebb hangon mondta:</p>
<p>– Tisztelt Ház, arról akarok beszélni.</p>
<p>Ez meglepetés volt.</p>
<p>– Halljuk! Halljuk! – mondták az ellenzéki néhányak.</p>
<p>S aztán a kormánypártiak is mondták, mert azt hitték, hogy
Füredy interpellációt rendelt meg. Bár igaz, hogy legalább tegnap
este szólhattak volna a klubban, hogy több ember jelenjen meg az
ülésen.</p>
<p>János tovább beszélt. Most minden mondata a szokásos formulával
kezdődött:</p>
<p>– Van-e tudomása a vallás- és közoktatásügyi miniszter urnak
arról, hogy…?</p>
<p>Füredynek kicsit nyitva maradt a szája, elnedvesedett szemekkel
bámult János felé. A szeme mintha ezt mondta volna, de egy egészen
más ügyre vonatkozóan:</p>
<p>– Van-e tudomásom róla? Van. De miért kérded? Hát illik ez? Uri
dolog-e éppen tőled, <span class="pagenum"><a name="Page_203" id=
"Page_203">-203-</a></span> hogy megkérded? Mindenről volt
tudomásom, csak nem szóltam.</p>
<p>Füredy meg sem értette az első pillanatban, hogy miről van szó,
annyira furcsán hangzott számára éppen ennek az embernek a szájából
az a kérdés, hogy neki van-e tudomása róla? János mondatait most
már minden oldalról hangosabban helyeselték. A folyosóról bejött
néhány képviselő, aki az ülés tartama alatt odakint kaszinózott.
Egy ujságiró leszaladt az ujságirók szobájába és a többieknek, akik
ott nyugodtan huzigáltak ki sorokat a <i>kék</i>-ből, ezt
mondta:</p>
<p>– Eriggyetek fel, ottfenn furcsa dolog történik. Senki ur, a
kolléga, beszél.</p>
<p>– Módosit? – kérdezte egy öreg politikai riporter, de föl se
nézett a kékből.</p>
<p>– Nem. Interpellál.</p>
<p>– Az nem lehet. Nem volt bejelentve.</p>
<p>– Éppen az a különös. És nagyon kényelmetlen mondatokat mond.
Nagyon ugy néz ki, mintha <i>puccs</i> volna.</p>
<p>Az öreg politikai legyintett a kezével, arra még nem volt eset,
hogy szabadelvü párti képviselő váratlanul és kényelmetlenül
interpellálta volna meg kormányát.</p>
<p>De a fiatalabbak felsiettek.</p>
<p>Az ülésterem már olyan hangos volt, amennyi lárma a jelenlevő
kevés embertől kitellett. <span class="pagenum"><a name="Page_204"
id="Page_204">-204-</a></span> Most már harsányabban szóltak
közbe:</p>
<p>– Szégyen gyalázat!</p>
<p>– Nem lehet türni!</p>
<p>S János most már ennél a mondatnál tartott:</p>
<p>– Van-e tudomása a vallás- és közoktatásügyi miniszter urnak
arról, hogy tanszabadság ürügye alatt a kolozsvári egyetem egyik
tanszékéről állam-, nemzet- és <i>dinasztia</i>-ellenes agitáció
folyik?…“</p>
<p>Füredy egészen megmeredten ült a helyén… Ez nagyon kinos volt,
ez az egész izé… és különösen, hogy a dinasztia… minek azt
piszkálni?</p>
<p>De a kormánypárt, amely miniszterét eleinte bólogatni látta,
élénken helyeselt.</p>
<p>Mikor János befejezte, minden oldalról csaknem valamennyi
jelenlevő odament hozzá a gratulációs kézszoritással. Füredy
Fábián, ismét csak azért, hogy a látszatot föntartsa, szintén
odament és kezet szoritott Jánossal s ezt motyogta:</p>
<p>– Kedves barátom… Kedves barátom…</p>
<p>Mikor azonban az elnök beküldte hozzá az egyik jegyzőt, hogy
tekintettel a közérdeklődésre, amit az interpelláció keltett,
akar-e azonnal válaszolni rá, zavartan felelte:</p>
<p>– Persze… természetes… de nem ma… <span class="pagenum"><a name=
"Page_205" id="Page_205">-205-</a></span></p>
<p>Mire az elnök kijelentette:</p>
<p>– Az interpelláció kiadatik a vallás- és közoktatásügyi
miniszter urnak.</p>
<p>Füredy a folyosón még odament Jánoshoz és szólt neki:</p>
<p>– Kérlek alásan… azt a mondatot… állam, nemzet… dinasztia… talán
módositani lehetne? Ha átnéznéd a kéket… Nemde?</p>
<p>– Kérlek alásan – mondta János, kezet szoritott a miniszterrel,
de nem ment le a gyorsirodába, ahol a revizorok szoktak azon
fáradozni, hogy a teremben elhangzott értelmetlenségeknek
kezet-lábat adjanak, vagy miniszterek és képviselők azon, hogy amit
a teremben, mert nem tudtak vigyázni a szájukra, elmondtak, azt
elmondatlanná tegyék.</p>
<p>Esze ágában sem volt, hogy a dinasztiát kihuzza a beszédéből.
Tudta, hogy az a leglényegesebb benne.</p>
<p>Hazament, megebédelt, lefeküdt, várta Elza levelét és várta az
estilapokat.</p>
<p>Elza levele nem jött, s az estliapok előtt Prokesch rohant fel a
lakására:</p>
<p>– Óriási! – mondta Jánosnak. – Sőt nagyszerü! Hogy’ jutott
eszedbe? Nem is mertem volna inditványozni, hogy megtedd. Most van
tulajdonképen tálalva a Rózsa-ügy! Hallatlanul kinos a kormánynak,
de neked mégsem eshetik bajod belőle, mert kifelé nem <span class=
"pagenum"><a name="Page_206" id="Page_206">-206-</a></span>
mutogathatják, hogy valaki a pártfegyelemnek az élét ennyire
kicsorbitotta. Majd meglátod, mi minden lesz ebből.</p>
<p>– Mi lenne? – kérdezte János, aki csak <i>egyet</i> várt a
felszólalásától.</p>
<p>– Azt én még kiszámitani nem tudom. Nézd majd meg az
estilapokat. Én megyek lapot csinálni, mert ma hallatlanul érdekes
lesz a lapunk.</p>
<p>Prokesch elvágtatott.</p>
<p>Az estilapok csakugyan mértéktelenül felfujták az
interpellációt. Tisztitó viharról beszéltek, amely a tudomány
oduiból kisöpri a veszedelmes miazmákat és baktériumokat. Az
üvöltés pártkülönbség-nélküli volt. És most először ünnepelték
Jánost vér a mi vérünkből kiáltással.</p>
<p>S mert Elza levele este nyolcig nem érkezett meg, János bement a
klubba, ahol mindenki tisztelettel vegyes szorongással nézett a
lázadóra. Itt most már tudták, hogy az interpelláció előkészitetlen
volt s hogy Senki ur akar valamit.</p>
<p>Az öreg Frideczky gratulált az ifju Frideczkynek:</p>
<p>– Bravó! – mondta – husz év óta nem… husz év óta nem… Legalább
nekem szólhattál volna… De én félretolt ember vagyok… Nem szép
tőled… De azért örülök. <span class="pagenum"><a name="Page_207"
id="Page_207">-207-</a></span></p>
<p>És vitte volna sakkozni Jánost, ha Füredy és a miniszterelnök
nem viszik el tanácskozásra.</p>
<p>– Te ugyan nem szóltál nekünk… nem tárgyaltad meg velünk, –
mondta a miniszterelnök – de mi értjük a fiatalság hevülését… Az
éppen az ereje. Mi mindenesetre megbeszéljük veled, hogy Fábián
barátom mit válaszoljon. Nagyon kényes… roppant kényes… a dinasztia
miatt…</p>
<p>Füredy meg sem emlitette, hogy ő szólt délelőtt Jánosnak, hogy a
dinasztiát utólag hagyja ki a beszédéből.</p>
<p>És tanácskoztak, hogyan intézzék el ezt a nagyon kényes, roppant
kényes affért. <span class="pagenum"><a name="Page_208" id=
"Page_208">-208-</a></span></p>
<div class="chapter">
<h2>XXIV. FEJEZET.</h2>
</div>
<p class="summary">Elza</p>
<p>Gotthelf papa a Lloyd estilapjából értesült a Rózsa-ügy ujabb
fordulatáról. Délután öt felé járt az idő és Gotthelf bekérette
magához Elzát. Mire a lány megjelent, a mama is ott volt. Az öreg
átnyujtotta a lapot a lányának.</p>
<p>– Olvasd csak el, fiam, hogy mi áll itt.</p>
<p>– Papa tudja, hogy nem olvasok németül.</p>
<p>– Jó, jó, lányom, ezt olvashatod németül is. És ha kiváncsi vagy
rá franciául, talán fordittasd le a kisasszonyoddal.</p>
<p>– És éppen most irok egy levelet is, amelyikben mindörökre
lemondok arról, hogy báróné legyen belőlem.</p>
<p>Gotthelfné sóhajtott, Gotthelf ferdén nezett ki a cvikker alól,
amit olvasáshoz mindig feltett. Aztán megjegyezte:</p>
<p>– Arról még ráérsz lemondani. Arról sohase késel el.
<span class="pagenum"><a name="Page_209" id=
"Page_209">-209-</a></span></p>
<p>Elza már olvasott. Egyre nagyobb meglepetéssel szedte a szemébe
a sorokat. Az arca szine sápadtabb lett egy kicsit s mire az
olvasmánynak vége volt, egy nagy könycsepp ült a szeme sarkában.
Letette a lapot és nézett a szüleire. A mama beszélt, akit, mielőtt
megjelent, Gotthelf informált.</p>
<p>– Látod lányom… mi nem vagyunk olyan müveltek és nagyszerüek,
mint ti vagytok… Mi nem végeztünk annyi iskolákat és gimnáziumokba
se jártunk…</p>
<p>Elza már nem figyelt oda, már gondolkodott. Egyében.</p>
<p>A mama folytatta még:</p>
<p>– De az biztos, hogy mi a te javadat akarjuk. Lásd be, Elzám,
hogy eztet, ezzel a fiatal tanárral, azért most mégse lehet… Nem
lehet most, mindenesetre várni kell, amig… amig…</p>
<p>Gotthelfné nem tudott egy határidőt mondani. De nem is volt
szükség rá. Elza már közbeszólt, megmentette szüleit a további
érveléstől.</p>
<p>– Ne is beszéljünk róla, anyus. Hát nem. Jó. Majd valami mást
csinálunk.</p>
<p>– Mit akarsz csinálni?</p>
<p>– Azt még nem tudom. Majd megmondom.</p>
<p>– De <i>ezt</i>, ugy-e nem? <span class="pagenum"><a name=
"Page_210" id="Page_210">-210-</a></span></p>
<p>– Nem, anyus, nyugodt lehetsz.</p>
<p>– És az a levél?</p>
<p>Elza elgondolkodott.</p>
<p>– A levél mindenesetre nem megy még el. Majd gondolkodom rajta,
hogy mit irjak.</p>
<p>És Elza nem küldött Jánosnak aznap levelet.</p>
<p>Visszament szobájába, lefeküdt egy kerevetre, befurta a fejét a
selyemvánkosok közé és ugy gondolkodott. Estig. Akkor fölkelt,
eltépte a félig megirt levelet, hamar megirt egy másikat
Kolozsvárra, megmosta az arcát és nagyon jókedvüen vacsorázott a
családjával.</p>
<p>Asztal fölött nem esett szó a Rózsa-ügyről.</p>
<p>Ugyanekkor folyt a tanácskozás a klubban a miniszterelnök és
Füredy és János közt. A tanácskozás folyamán az a furcsaság derült
ki, hogy a lázadó nem <i>akar</i> semmit. A miniszterelnök
mindenféle elintézési módokat proponált és János mindegyikbe
beleegyezett. Egyelőre, nem kapván választ Elzától, nem volt
tisztában vele, hogy mit akarjon. A masinából kirobbant a
feszitőerő, ujabb fütőanyagra lett volna szükség s az még nem jött
meg.</p>
<p>A miniszterelnök és Füredy a legnagyobb megnyugvással hagyhatták
abba a tanácskozást.</p>
<p>Csak azt felejtették ki, hogy az interpelláció révén a másnap
reggeli bécsi lapok is <span class="pagenum"><a name="Page_211" id=
"Page_211">-211-</a></span> irnak az esetről. Valóban irtak is. És
délelőtt tizkor már a miniszterelnököt a kabinetiroda Bécsbe
kérette. A király koránkelő ember volt. A miniszterelnök bement a
parlamentbe, még egyszer összebujt Füredyvel, aki aztán válaszolt
János tegnapi interpellációjára. Elmondta, hogy a kormány, amelynek
mindenről igenis van tudomása, és a kolozsvári ügyről is volt
tudomása, éppen a tanszabadság alapelvén állva, várt eddig a
beavatkozással. Azonban megnyugtathatja a felháborodott
közvéleményt, hogy amennyiben olyan tanok terjeszttettek, amelyek
stb… annyiban a kormány legszigorubb intézkedései nem fognának
elmaradni.</p>
<p>Ez megint pártkülönbség nélkül tetszett mindenkinek. S a
miniszterelnök mehetett Bécsbe, mert minden lehetőség nyitva volt
és ha ott fent akármit kivánnának, azt lehet mondani rá, hogy az
intézkedés éppen abban az irányban már megtörtént, csak még
nyilvánosságra nem került.</p>
<p>Mikor a Házból hazament János, otthon már egész csomó üdvözlő
táviratot talált. Es a délután folyamán egyre érkeztek. Testületek
és magánosok üdvözölték a magyar hegemónia lánglelkü bajnokát, az
elnemzetietlenedő ország nemzeti lelkének harsány szószólóját.
<span class="pagenum"><a name="Page_212" id=
"Page_212">-212-</a></span> És igy tovább; a táviratok nagyon
emelkedetten tudták kifejezni magukat.</p>
<p>János már fel sem bontotta őket. Csak délután ötkor jött meg,
amit várt. Elza levele.</p>
<p>János tudta, hogy mi van benne, vagy azt hitte, hogy tudja, de
azért a szive a torkában és a halántékában vert, miközben
kibontotta.</p>
<p>De nem lemondás volt; nem. Meghivó. Azonnalra. Egy kis
beszélgetésre.</p>
<p>Mikor Elza délelőtt bejelentette a szüleinek, hogy meg fogja
hivni Jánost és hogy minek fogja meghivni, az öregek az első
percben, ösztönszerüen, nem mertek örülni a fordulatnak.</p>
<p>– Meggondoltad, lányom? – kérdezte Gotthelf-mama.</p>
<p>– Meg, anyus, meggondoltam.</p>
<p>– De tegnap még máskép gondolkoztál.</p>
<p>– Azért nincs ma tegnap, hogy ma mást gondolhassak.</p>
<p>Gotthelf-papa megcsókolta a lányát. A bárónét csókolta
benne.</p>
<p>A mama még aggódott:</p>
<p>– De… hát… – kérdezte egy kicsit bizonytalanul – szereted?</p>
<p>– Kit?</p>
<p>– A bárót.</p>
<p>Elza nevetett: <span class="pagenum"><a name="Page_213" id=
"Page_213">-213-</a></span></p>
<p>– A bárót mindenki szereti.</p>
<p>A mama megkockáztatta:</p>
<p>– Igen, igen… de te?… te is?</p>
<p>Elza megint nevetett:</p>
<p>– Ha mindenki szereti és én nem volnék mindenki, az sem volna
baj, mert én viszont a felesége leszek. Ez elég lehet egy embernek,
még akkor is, ha báró.</p>
<p>Ez a felvilágositás nem nagyon tetszett Gotthelf-mamának.</p>
<p>Mikor János megérkezett, Elza mingyárt magával vitte a szalónba.
És megint ő kezdte a beszédet. S a hangja vidám volt, a modora
játékos, egész-maga a kedvesség és a kivánatosság. Csak a szemében
lobogott valami, ami egyéb volt, mint az eddigi pajkosság,
csufondárosság és életkedv. De azt a valamit János még nem
láthatta. S ha látta volna, sem tudhatta volna, mi az.</p>
<p>– Ide hallgasson, Szépember – mondta Elza – jól figyeljen rám és
ne reszkessen, mint egy diák…</p>
<p>– Nem reszketek – próbált János is könnyed lenni.</p>
<p>– Vagy annyira szerelmes belém?</p>
<p>János nem felelt.</p>
<p>– Különben – mondta a leány – gondolhattam. Én láttam, hogy
szeret, de hogy <i>ennyire</i> szeret, azt még sem képzelhettem.
<span class="pagenum"><a name="Page_214" id=
"Page_214">-214-</a></span></p>
<p>– Nagyon szeretem – fakadt fel megint őszintén Jánosból, aki
örült, hogy nem kell komédiáznia.</p>
<p>– Hát ha olyan igen-nagyon szeret, akkor báróné leszek.</p>
<p>János csaknem elszédült az örömtől. A leány már tovább
beszélt:</p>
<p>– Ebből láthatja, hogy nem lehet büntetlenül megkérni leányok
kezét. Az illető, még-olyan komplikált körülmények közt is, ki van
téve annak, hogy megkapja a kezet. Tessék, a magáé!</p>
<p>Elza nyujtotta a kezét János felé.</p>
<p>János ráhajolt és megcsókolta.</p>
<p>A leány hamarabb huzta vissza a kezét, mint ahogy János szerette
volna.</p>
<p>– Maga, persze, azt hiszi, hogy most már minden rendben van.</p>
<p>– Hát nincs?</p>
<p>– Dehogy is van! Most jön a tárgyalás a szülőkkel. Az üzleti
rész. Engem nem lehet olyan romantikus alapon elvenni, hogy
„elviszlek ugy, ahogy vagy, egy szál… pongyolában is“. Velem
hozomány jár. Nem is kevés. Menjen, tárgyaljon az öregekkel.
Figyelmeztetem, hogy egymillió koronánál kevesebb készpénzt el ne
fogadjon…</p>
<p>– Elzácska, ne beszéljen ilyeneket! <span class=
"pagenum"><a name="Page_215" id="Page_215">-215-</a></span></p>
<p>– Egyelőre azt beszélem, amit akarok. Nincs uram és
parancsolóm.</p>
<p>– Nem is lesz… – tette hozzá kedvesen János.</p>
<p>A lány megrázta a fejét, az a különös lobogás a szemében erősebb
lett, de csak egy pillanatra, amig kimondta:</p>
<p>– Érdekes volna, ha megpróbálná valaki.</p>
<p>De aztán ujra nevetett.</p>
<p>– Na, menjen és állapodjon meg az öregekkel. Nem lesz nehéz
dolga. Azok is szeretik magát.</p>
<p>– Még ki? – fordult vissza tréfás örvendezéssel János.</p>
<p>– Mindenki ebben a házban – mondta a lány. – Például Nitouche…
és… és…</p>
<p>Elza az ujjain kezdte számlálni, de Nitouche után abbanhagyta s
csak ezt tette hozzá:</p>
<p>– Menjen már, mert még elpirulok!</p>
<p>Az öregekkel csakugyan könnyü dolga volt Jánosnak. Gotthelf-papa
hihetetlenül adakozó kedvében volt. Nem is beszélt kisebb pénzről,
mint egymillióról. Ő maga ajánlotta fel, hogy megveszi gróf
Collado-Thurn fasori kis palotáját, amely egész berendezésével
együtt eladó – ő már régen szemet vetett rá ebből a célból –, két
autót vesz a fiataloknak és évi negyvenkétezer korona apanázst is
ad. <span class="pagenum"><a name="Page_216" id=
"Page_216">-216-</a></span> Hogy miért éppen negyvenkettőt, János
meg sem kérdezte. Gotthelfné kelengyéről beszélt, nagyszabásu
háztartási beszerzésekről, amik egy ilyen nagyuri házhoz kellenek
majd s amik Jánost mind nem érdekelték. A végén Gotthelf-mama
megölelte és megcsókolta Jánost, Gotthelf pedig némi
bocsánatkéréssel a hangjában igy bucsuzott tőle:</p>
<p>– Szervusz, édes fiam!</p>
<p>Mikor az öregek Jánost átkisérték a szalónon, az előszoba felé,
Elza már a szobájában volt, ellenben Emma ott ült, véletlenül.
Gotthelf megszólitotta a kisebbik leányát:</p>
<p>– Na mit szólsz? Mit szólsz? A sógorod! Most aztán te jössz,
kicsikém.</p>
<p>Emma fölkelt, Jánoshoz lépett, feléje nyujtotta a kezét:</p>
<p>– Gratulálok – mondta csendesen és még csöndesebben, hogy az
öregek meg ne hallják, hozzátette: – Hát mégis megkérte,
Jánoska?</p>
<p>Ez a Jánoska nagyon megütötte János fülét. Nagyon puha és meleg
szó volt és egészen ugy hangzott, mint ahogy annak idején Adél
mondani szokta.</p>
<p>De ez a megütődés csak egy pillanatig tartott, a másik
pillanatban már kibuggyant Jánosból a boldogság:</p>
<p>– Olyan boldog vagyok, Emmácska! – <span class=
"pagenum"><a name="Page_217" id="Page_217">-217-</a></span> mondta
a leánynak és egy önkéntelen mozdulattal átölelte. A leány majd
elájult a karja közt.</p>
<p>János elment, Gotthelf-pár repesve, Emma reszkető térddel ment
vissza a lakásba.</p>
<p>Elza a szobájában volt és hangosan fütyörészett, az ablakon
kinézve. Mikor Jánost meglátta az uccán, az iróasztala fiókjához
szaladt, kivett belőle egy kis gyöngyháznyelü játékrevolvert és a
két ablaküvegen át ráfogta a távolodó magas férfialakra.</p>
<p>Amig János a sarokig nem ért, Elza folyton célzott rá s ahogy az
egyik szemét eközben behunyta, az arcán a legnagyobb gyönyörüség
ömlött szét.</p>
<p>Aztán eldobta a revolvert, amely üres volt és ezt mondta félig
hangosan:</p>
<p>– Ez nem is vinne odáig!</p>
<p>És tovább fütyörészett. <span class="pagenum"><a name="Page_218"
id="Page_218">-218-</a></span></p>
<div class="chapter">
<h2>XXV. FEJEZET.</h2>
</div>
<p class="summary">Doktor Senki</p>
<p>Kétheti mátkaság következett, János életének legboldogabb ideje.
Noha csaknem egész délután Gotthelféknál tartózkodott mindennap,
egészen vak volt, semmit sem látott. Sem azt, hogy Elza ugy
dorombolja körül, mint egy macska, mesterségesen széditi, hóditja,
bolonditja, sem azt, hogy Emma ugy jár körül a házban, mint egy
árnyék, némán és bánatosan, sem azt, hogy Gotthelf mama növekvő
idegességgel nézi a körülötte lejátszódókat. Az anyai ösztön kezdte
megsugni Gotthelfnének, hogy itt valami egyéb folyik le a szeme
előtt, mint egy rendes, boldog mátkaság, hogy itt nincs minden
rendben, hogy az a fülledt melegség, ami Elza viselkedésén át a
házat megtölti, inkább zivatar előtti hőség, mint a szép derüs idő
kisugárzása. De Gotthelf mama alapjában sokkal egyszerübb női lény
volt, semhogy Elza komplikált viselkedését <span class=
"pagenum"><a name="Page_219" id="Page_219">-219-</a></span>
megérthette volna. Azt mindenesetre furcsállotta, hogy Rózsáról és
a Rózsa-ügyről, amiről azelőtt annyit beszéltek, most nem esik szó.
Elza, ugy látszik, ráparancsolt Nitouchera is, a hugára is, hogy
vigyázzanak a szájukra.</p>
<p>Pedig kint, az ugynevezett fórumon, tovább kavargott az affér.
Ha Jánosnak a mátkaság még meghagyta volna egy kis józan eszét, az
a kevés is elkábulhatott volna attól, ami körülötte történt.</p>
<p>János nyilvános köszönetek és hangos üdvözlések központjává
lett.</p>
<p>Az ellenzék tudta, hogy a kormánynak zavarai vannak a
Rózsa-ügyből kifolyólag. S miközben nyakra-főre dicsérte a
kormánypárti képviselőt, kiabált a felelősségrevonás után.</p>
<p>A kolozsvári egyetem vizsgáló-bizottságot küldött ki, amely
Fajjer Keresztély tevékeny részvétele mellett, elfogulatlanul
megvizsgálta a Rózsa-ügyet, sürgős felterjesztést intézett a
minisztériumhoz s egy hét sem telt bele, megtörtént az, amire
évtizedek óta nem volt példa: megvonták a <i>venia legendit</i>
Rózsa Rezsőtől. Az egyetem törölte professzorai listájából.</p>
<p>S mert az egyetem most már tudta, hogy fölfelé mi kellemes, egy
lépéssel tovább ment. Frideczky János bárót, a tófalusi kerület
képviselőjét, a hazafias tudomány védelmében kifejtett <span class=
"pagenum"><a name="Page_220" id="Page_220">-220-</a></span>
munkássága csekély jutalmaképpen, a kolozsvári egyetem
diszdoktorává nevezte ki s elhatározta, hogy az erről szóló
diplomát küldöttségileg adja át az ünnepeltnek. A küldöttséget az
e. i. rektor vezeti, de az ünnepi szónok Fajjer Keresztély, a
hazafias zoológus lesz.</p>
<p>E nap délutánján Elza tuláradóan jókedvü volt, alig lehetett
birni vele. Doktor Senkinek szólitotta a vőlegényét s kijelentette,
hogy nászutról szó sem lehet.</p>
<p>– Roppant örülök ennek a doktorságnak, báró ur! – mondta
Jánosnak.</p>
<p>– Miért, Elzácska?</p>
<p>– Mert kaptam egy cimet, amin jóizüen szólithatom. Csak nem
bárózhatom az uramat. Viszont a Szépembernek is vége, mert a
férjemet sem nem tarthatom, sem nem mondhatom szépembernek.</p>
<p>– A keresztnevem… – proponálta szerényen János.</p>
<p>– Ugyan menjen! A maga nevei közt az ember nem tudja, mi az
eredeti, mi a szerzemény. Mindig gyanakodva nyulok hozzájuk. Erről
a doktorságról ellenben pontosan tudom, hogy kapta, érdemei vannak
rá, hát ezt használom.</p>
<p>– Az érdemeim, Elzácska… bolondság!</p>
<p>– Dehogy is! S éppen az érdemei és a bokros teendői miatt nem
megyünk egy lépést <span class="pagenum"><a name="Page_221" id=
"Page_221">-221-</a></span> sem Pestről. Nevetséges volna, hogy
éppen a legnagyobb zürzavar közepett, maga, a főbálvány, elszaladna
innen. Gerlicézni. Hová? A Riviérára. Én már ugyis voltam a
Riviérán és maga még ugyis lesz ott. Mért mennénk éppen most?</p>
<p>– Olyan szép volna!</p>
<p>– Higyje el, hogy a nászut elavult és értelmetlen intézmény. Az
ember otthon tud a legboldogabb és a legboldogtalanabb lenni.
Itthon maradunk!…</p>
<p>– Elzácska! – kérlelte János.</p>
<p>– Ez az első számu kivánságom s mingyárt <i>ezt</i> nem akarja
teljesiteni?</p>
<p>– Az más – mondta János és nem erősködött tovább. Neki csakugyan
mindegy volt. Ugy érezte, hogy az a pillanat, mikor ezt a nőt
átölelheti, akkor is elképzelhetetlenül édes lesz, ha a
hajléktalanok menhelyén, vagy egy cselédszoba nyoszolyáján
következik be.</p>
<p class="center">*</p>
<p>A politikában pedig gördült a kő, amit Prokesch elinditott s
amit János megrugott, hogy gyorsabban guruljon lefelé. A <i>venia
legendi</i> megvonása körül belső komplikációk támadtak. A kultusz
államtitkár, Merényi Viktor, egy klerikális gondolkodással
meggyanusitott, <span class="pagenum"><a name="Page_222" id=
"Page_222">-222-</a></span> nagyon hideg ur, de talpig ur,
fölkereste Füredyt és ezt mondta neki:</p>
<p>– Kérlek szépen, azért jöttem be hozzád, hogy már egyszer velem
is beszéljetek a kolozsvári ügyről.</p>
<p>– De parancsolj – mondta nagyon szivélyesen Füredy gróf.</p>
<p>– Ezt az ügyet ti az utóbbi hetekben politikai alapon
kezeltétek.</p>
<p>– Ha egyszer politika fejlődött belőle!</p>
<p>– Kérlek. De most már talán elég volna belőle.</p>
<p>– Miből?</p>
<p>– Abból, hogy itt büntetőexpediciók mennek ártatlan emberek
ellen s aztán népünnepélyt rendezünk, ökörsütéssel, elesett, sőt
nem is elesett, hanem kivégzett emberek holtteste felett.</p>
<p>Füredy nem értette ezt az erélyes hangot. Nézett az
államtitkárjára, aki nagyon higgadtan beszélt tovább:</p>
<p>– Kérlek, a politikán tul, vagy innen, van ennek az ügynek
tudományos része is. Bennünket talán az is érdekelhetne.</p>
<p>– Feltétlenül.</p>
<p>– Olvastad te azt a Rózsa-féle államelméletet?</p>
<p>– Eddig nem, kérlek. Igazán nem volt időm. <span class=
"pagenum"><a name="Page_223" id="Page_223">-223-</a></span></p>
<p>– Sándor olvasta?</p>
<p>– Azt nem tudom. De aligha.</p>
<p>– Na látod. Hát én olvastam. Nincs benne egyéb, mint aminek
minden olyan államelméletben lenni kell, amely nem csukja be a
szemét a jogbölcselet ujabb és legujabb fejlődésével szemben.</p>
<p>– De kérlek… az az elmélet nemzetellenes… és
dinasztia-ellenes.</p>
<p>– Ki mondta neked?</p>
<p>– A közvélemény… az interpelláció…</p>
<p>– Szóval: az a ti senkitek és a többi senkik. Én elárulom neked,
hogy az az államelmélet csak annyiban nemzet-ellenes, amennyiben
nem a <i>mai</i> értelemben vett nemzeti államot veszi alapul.</p>
<p>– És a dinasztia?</p>
<p>– Dinasztiáról szó sincs egy államelméletben. Uralkodóról van
benne szó, mindenkori uralkodóról, s aki az államot, mint egészen
magas egységet kezeli, az uralkodót is alárendeli ennek az
egységnek.</p>
<p>Ehhez Füredy grófnak nem volt kedve hozzászólni. Merényi
folytatta:</p>
<p>– A <i>venia legendi</i> megvonása, amit terveztek, már annyira
gyilkosság, hogy még a politikai szempont sem igazolhatja. Ezt én
már határozottan ellenzem.</p>
<p>– De kérlek, talán… <span class="pagenum"><a name="Page_224" id=
"Page_224">-224-</a></span></p>
<p>– Ellenzem – mondta nyugodtan Merényi és már el is
bucsuzott.</p>
<p>Az intézkedés, a miniszterelnökkel való tárgyalás után mégis
megtörtént. S ez a kormányon belül uj helyzetet teremtett.</p>
<p>Volt valaki, aki azonositotta magát Rózsa Rezsővel. Ha tehát a
közhangulat fent és lent az marad, hogy <i>áldozat</i> kell, volt
kit kidobni a kormány hajójából.</p>
<p>Füredy gróf nagyon kellemetlennek érezte; a miniszterelnök
roppant örült neki.</p>
<p>S mert a <i>venia legendi</i> megvonása után sem lett csend – az
államtitkár jól látta előre, hogy győzelmi ünnep következik és az
ellenzék részéről a helyzet kiaknázása – s a miniszterelnököt még
egyszer felcitálták Bécsbe, hogy mondja meg, ha a kellő
intézkedések már megtörténtek, a közvélemény miért nem nyugszik meg
s miért kutat további felelősek után, a miniszterelnök igen nagy
örömmel vitte Bécsbe Merényi Viktor lemondását, amit az államtitkár
mingyárt e megtorlás nyilvánosságra hozása után adott át, de
amelylyel a miniszterelnök még taktikázott kissé.</p>
<p>Merényit megkérte, hogy lemondását ne publikáltassa, az
ellenzéki vezéreknek pedig, akiknek számára most már szintén ügy
lett a Rózsa-ügy, megmondta, hogy még egy nagyfontosságu
<span class="pagenum"><a name="Page_225" id=
"Page_225">-225-</a></span> s döntő jelentőségü személyi változás
készül, csak nehézségei vannak még a kormánynak, mert nincs minden
adat a kezében azzal szemben, akire a koncentrált felelősség sulya
hárul.</p>
<p>A miniszterelnök, aki nem volt hazug ember, de viszont az
egyenes utat abszolut járhatatlannak tartotta a politikában s ennek
következtében <i>egy</i> igaz szó az ajkát soha el nem hagyta,
befelé meg volt riadva kicsit; ezt az affért már-már alkalmasnak
itélte arra, hogy az egész kormánynak végzetes bajt csináljon, a
miniszterelnök, mondom, most már taktikázott, mert noha egyike volt
Magyarország legrégebben kormánykodó államférfiainak, nagyon
szerette volna, ha temetése a várbeli sárga palotából történik, ha
ez a temetés még nagyon messze volna, akkor is. Bár igazán nem
lehetett volna azt mondani a miniszterelnökre, hogy a hatalomhoz
ragaszkodik. Olyan miniszterelnök, akiről ezt el lehetett volna
mondani, még egyáltalában nem is volt Magyarországon.</p>
<p>Mindeme belső változásokról gróf Füredy Fábián hüségesen
referált Jánosnak, aki a szabadelvü párt fiatal tagjai közül a
legreménynyel-teljesebb ifju politikussá lépett elő s aki e
referátumokkal, a saját fontosságával a közéletben s az egész
Rózsa-ügygyel szivből gát és életuntságát, mely már-már az
öngyilnem <span class="pagenum"><a name="Page_226" id=
"Page_226">-226-</a></span> törődött, sőt jó öszötne azt sugta
neki, hogy most, amikor ő már megkapja azt, aminek a meg-nem-kapása
miatt a boszuhadjáratot elinditotta, tenni kellene valamit, hogy az
ügy ezekben a nagy arányokban talán még se folytatódjék. Azonban
ehhez már több energia kellett volna, mint amennyit Jánosban a
boldog szerelem meghagyott. Ő voltaképpen azt cselekedte most, hogy
kifeküdt a boldogság napfényére és süttette magát vele s hogy
körötte mi történik, azt legfeljebb ha tudomásul vette,
beleavatkozni az eseményekbe már megint képtelen lett volna. Ha
Prokesch tudott volna János belső viharzásáról, ami az ujabb
események megtörténésének oka lett, segitett volna helyes
tanácscsal, de mert nem tudott róla s azt hitte, hogy az eddig
mindig csak mozgatott ember most önálló mozgásuvá lett; s bizonyos
hiusággal nézte az embert is, az eseményeket is: minden, ami
történt, egy józaneszü tanácsadó beavatkozása nélkül történt, Rózsa
Rezső nevére mind több elitélés, káröröm, közmegvetés halmozódott s
ez János magánéletének egét kezdte köröskörül dagadozó, fekete
felhőkkel megtölteni, lent, a láthatár szegélyén.</p>
<p>De ő feküdt a napsütésen, nézett fel a fénybe és nem vett észre
semmit.</p>
<p class="center">*</p>
<p><span class="pagenum"><a name="Page_227" id=
"Page_227">-227-</a></span></p>
<p>A fasori palota első emeleti hálószobájára vonatkozóan
Gotthelf-mamának az az ötlete támadt, hogy abból a grófi berendezés
a padlásra hordandó.</p>
<p>– Ki tudja, mik történtek már ott, – mondta a mama – jobb, ha az
ember a saját hálószobájában alszik. Láttam egy nagyszerü
hálószobát a városban.</p>
<p>– A mama babonás – mondta Elza. – De ha a mamának ötlete van,
nekem is van. A hálószoba mellett egy női öltözőszoba következik,
oda bevitetem én az én egész leányszobámat.</p>
<p>– Az is nagyon kedves lesz – vélte a mama.</p>
<p>Elza még nevetve hozzátette:</p>
<p>– Jobb, ha az ember a saját hálószobájában alszik.</p>
<p>– Az ágyadat is akarod? – kérdezte Gotthelfné, de már nem
helyeslően.</p>
<p>– Azt is, persze.</p>
<p>– Hm… az fölösleges – itélkezett a mama.</p>
<p>Elza vidáman felelt rá:</p>
<p>– Minél több ágy van egy házban, a házasság annál boldogabb.</p>
<p>– Ezt megint könyvből tanultad, lányom, – mondta Gotthelf – de
ha már ezeket csináljátok, <span class="pagenum"><a name="Page_228"
id="Page_228">-228-</a></span> akkor okozzatok egy kis örömet az én
János fiamnak is.</p>
<p>(Igy, ha maguk közt voltak, Gotthelf mindig az-én-János-fiamnak
nevezte Jánost.)</p>
<p>– Még több örömet, mint amennyiben uszik? – kérdezte Elza.</p>
<p>– Na igen, ugy gondolom, hogy ha már te a te szobádat odaviteted
a palotába, vigyétek el az ő legkedvesebb tárgyait is oda. Legyen
neki is egy szobája a régi holmijából.</p>
<p>Elza helyeselte. Gotthelf mama megszavazta s mikor Jánosnak
elmondták a három ötletet, egyiknek jobban örült, mint a másiknak.
Ezekben a napokban különben is csak örülni tudott.</p>
<p>Gotthelf mama ajánlkozott, hogy másnap fölmegy Jánoshoz,
összeválogat egy szobára való berendezést, János megkérte Elzát,
hogy ő is jőjjön, segitsen. Elza kedves csináltanszent arcot
vágott:</p>
<p>– Ahh – mondta – lehetetlen! Legénylakásra én? Frideczky báró
mátkája?</p>
<p>– A vőlegénye lakására – mondta János.</p>
<p>– Majd meggondolom, – felelte Elza – a mama mindenesetre elmegy,
neki már nincs vagy még nincs érzéke az iránt, hogy legénylakásra
nem járnak urinők. Esetleg én is odamegyek, mert én már tudom, hogy
legénylakásra csak urinők járnak. <span class="pagenum"><a name=
"Page_229" id="Page_229">-229-</a></span></p>
<p>Gotthelf papa az ilyen beszédekre fejet csóvált és a szeme
sarkából Emma felé nézett, mert nagyon nem szerette, hogy ilyesmit
a kisebbik leány előtt mondanak</p>
<p>A vizit határozatba ment s János aznap éjjel, az első elalvás
után, ijedten ugrott ki ágyából. Eszébe jutott a másnapi vizit,
hogy esetleg Elza is eljön, felgyujtotta a villanyt és körülnézett
a szobájában. Az iróasztalán Adél egy nagy arcképe állt s a falon
is Adél két képe lógott. Az egyik egy furcsa plein-air, amit a
Csernáék mütermébe járó egyik fiatal piktor festett, csupa
aranysárga és rózsaszin foltból állitva össze a szőke nőt, széles
rózsaszin szalmakalappal, ami a fején hátracsuszott, mint egy
glória és egy rózsaszin selyem napernyővel a feje fölött, ami
különösen és érdekesen szürte át a fényt.</p>
<p>János izgatottan tette be az asztalon álló arcképet s az egyik
faliképet az iróasztala fiókjába és ráforditotta a kulcsot. A
plein-air nagyobb volt, semhogy a fiókba lehetett volna dugni.
Leakasztotta és átvitte a másik szobájába, a ruhaszekrényébe és ott
arccal a szekrény falának forditotta.</p>
<p>Közben folyton nagyon vert a szive. Mert sajátságosképpen, noha
itt élt Adél képei közt s a gyémántsziv ott csüngött a nyakán
(minden reggel fürdés előtt gépiesen lecsatolta és <span class=
"pagenum"><a name="Page_230" id="Page_230">-230-</a></span> utána
ugyanoly gépiesen ujra fel), mégis Adél, Itáliából hazajötte óta,
ma először jutott eszébe, És most agyába tolakodott a sirkő és a
látogatás, amelylyel ő az elhagyott tátrai sirnak tartozik.</p>
<p>A látogatás szóhoz megint a holnapi vizit kapcsolódott a
gondolataiban s miközben elhatározta, hogy holnap telefonál
Gerendaynak, megint nyugodtan el tudott aludni.</p>
<p class="center">*</p>
<p>Pénteken éjjel Emma ezt irta a naplójába:</p>
<p>„Ma volt az esküvő. Nem hittem, hogy végig kibirom ezt a napot.
János boldog volt, Elza gonosz. Itt vacsoráztak; csak papa, mama,
Nitouche meg én voltunk jelen. Most mentek el, haza a fasori házba.
Istenem, ha holnap reggel nem ébrednék fel, milyen jó volna!“</p>
<p>Mig Emma ezt leirta, mást is akart irni még, de csak fogta a
tollat és nézte a papirt. És az arcán nagy könnyek peregtek
végig</p>
<p class="center">*</p>
<p>Az uj asszony fekete selyem pongyolában ült a fasori palota első
emeleti sarokszobájában, melyet a hálószoba mellett az ő
leánybutoraival rendeztek be.</p>
<p>A hálószobába vezető ajtó nyitva volt.</p>
<p>Ebben a szobában velencei üvegcsillár, <span class=
"pagenum"><a name="Page_231" id="Page_231">-231-</a></span> ott
benn kék ámpolna égett s az egész hálót kissé hideg derengéssel
töltötte el. Az ámpolna is Gotthelf mama beszerzése volt, Elza nem
szólt bele.</p>
<p>Az uj asszony gunyos arccal nézett a fényből bele a kék
homályba.</p>
<p>János ledobálta magáról a frakkot, egy lefelé csikozott
kék-fehér selyem piyamát vett föl, leakasztotta a nyakáról a
gyémántszivet és kopogtatott a hálószoba ajtaján.</p>
<p>Elza a maga szobájából nem mondta, hogy szabad. Odáig ugy sem
hallatszott volna a hangja.</p>
<p>János kinyitotta a háló ajtaját.</p>
<p>A kék derengésen tul éles sárga fénynyel világitott Elza ajtaja.
Ahogy a sárga fényen ült az asszony s a fekete selyem a mellére
feszült, Jánosnak Lelle villant az eszébe, a vizes fekete trikó a
sárga napfényen. A szája égett, mintha dagadt volna, a halántéka
lüktetett, ugy ment át a kék félhomályon Elza szobája felé.</p>
<p>Az ajtófélfán ujra kopogtatott.</p>
<p>A nő mereven nézett rá:</p>
<p>– Tessék! – mondta olyan világos és határozott hangon, hogy
ebben a környezetben ezen az estén, ebben a helyzetben ez a hang
szinte vágta a levegőt.</p>
<p>– Elzácska! – áradt a férfiból forrón és vágyakozva s miközben a
nő feje felé hajlott <span class="pagenum"><a name="Page_232" id=
"Page_232">-232-</a></span> le, kicsit rekedten sugta a fülébe: –
Miért nem jön?</p>
<p>Elza kikerülte a csókot, oldalt huzva fejét a karosszék
támláján.</p>
<p>– Üljön le! – mondta Jánosnak.</p>
<p>– Elzácska, édesem, egyetlenem, jőjjön! – s János ujra
megpróbálta megcsókolni feleségét s a két keze, mely a nő felé
nyult, megérintette Elza mezitelen vállát. A kéz olyan volt, mint a
parázs.</p>
<p>Elza hátrább lépett egy kicsit, ugy hogy a férfi keze lecsuszott
a válláról.</p>
<p>– Nem megyek, – mondta Elza – beszélni akarok magával. Üljön
le.</p>
<p>– Most? Itt? – kérdezte János, de már leült a másik karosszékbe,
amit Elza mutatott. Megfogta a felesége egyik kezét, ráhajolt és
simán, halkan megcsókolgatta, miközben Elza beszélt, anélkül, hogy
a kezét visszavonta volna.</p>
<p>– Nem megyek, – mondta a nő most már nem olyan hangosan, mint
eddig, csak nagyon érthetően tagolva a szavakat. – Nem akarok
menni. Nem leszek a felesége, báró, izé, senki ur… nem leszek a
felesége.</p>
<p>János, akinek a feje ott volt a nő keze fölött, nem is hallotta
ezt. Ekkor Elza elhuzta a kezét, megrázta kicsit a férfi vállát,
ugy hogy az felnézett rá és ugy mondta: <span class=
"pagenum"><a name="Page_233" id="Page_233">-233-</a></span></p>
<p>– Ébredjen fel, részeg ember! Nem leszek a felesége soha!</p>
<p>– Mit mond, Elzus? – hebegett a férfi és gyámoltalanul elmeredt
szemmel nézett a nőre.</p>
<p>– Azt mondom, hogy sohase leszek a magáé. Soha maga engem
megcsókolni, megölelni nem fog! Érti? Soha!</p>
<p>János azt hitte, hogy ez csak tréfa. Mosolyogni próbált.</p>
<p>– Szeret? nagyon szeret? – kérdezte Elza.</p>
<p>– Imádom! – felelte János, aki azt hitte, hogy a tréfa most
marad abba. Elza beszélt:</p>
<p>– Hát én gyülölöm. Én undorodom magától, maga fabáb, maga
automata, maga senki!</p>
<p>János megint értelmetlenül nézett a nőre, aki folytatta:</p>
<p>– Hát mit gondolt maga? Minden az ölébe hullik, ami után
kinyujtja a kezét? Minden a magáé, amit megkiván? Én nem, senki ur,
én nem! Itt van a vége a paradicsomnak!</p>
<p>– Elzácska! – hebegte a férfi.</p>
<p>– Nézzen a tükörbe! – emelte a hangját a nő. – Az a semmitmondó
ábrázata csupa buta vágyakozás. Nézze meg milyen undok maga,
Szépember. Kellenék, ugy-e, nagyon <span class="pagenum"><a name=
"Page_234" id="Page_234">-234-</a></span> kellenék? A dagadt száját
rajtam akarja hüvösre csókolni? A fülembe akarja bugni ezt az egész
nagy bárgyu szerelmét? Hát nem! Ilyen kifeszülten, eltorzultan fog
innen kimenni, én mondom magának, én!</p>
<p>– Elzácska? miért? ez borzasztó! – mondta a férfi és egészen
megbutult.</p>
<p>– Mert mint egy értelmetlen gyerek, aki kapkod a kezével,
belenyult az életembe. Mert tönkretett egy embert csak azért, hogy
a csókomhoz jusson. Hát nem jut hozzá! Maga nem! <i>Az</i>
igen!</p>
<p>János melléből nagy, szaggatott sóhajok hörögtek fel. Már nem is
értette a szavakat, nem tudott gondolatot gondolathoz rakni.</p>
<p>– Én is szerelmes vagyok, hallja! De nem ilyen megvadulva, ilyen
undokul, mint maga. És azért kettőnk közül én leszek az erősebb!
Agyon fogom gyötörni magát, kinozni fogom, amig csak kegyelemért
nem könyörög, hogy esze nélkül futhasson mellőlem, amerre lát! Csók
nem lesz, semmise lesz, szikrázni fog a szeme és elszárad a szája
és én nem fogok elmenni innen, vissza a szüleimhez, hanem
ittmaradok, hogy örömem legyen a vonaglásában, hogy nézzem, hogyan
szenved! Ostorral fogom verni a szivét és tüket fogok szurkálni a
körme alá! <span class="pagenum"><a name="Page_235" id=
"Page_235">-235-</a></span></p>
<p>A nő kiegyenesedve állt János előtt, a szeme lobogott, a szája,
melyből a rettenetes szavak kipattogtak, vérvörös volt, a teste
kemény és dacos. János majd megőrült, annyira kivánta.</p>
<p>Fölkelt, kitárta a két karját és nem törődött a gyilkos
szavakkal, amik csapkodtak feléje.</p>
<p>– Ide ne jöjjön! Hozzám ne nyuljon! – kiáltotta Elza. – A szemét
kivájom! Megfojtom! Megfojtom!</p>
<p>János elkapta a csuklójánál fogva és huzta magához. Elza előbb a
kezét próbálta kiszabaditani. Nem tudta. János a másik keze felé
nyult, hogy azt is lefogja. A nő magasra kapta karját, hátra, és
ugy dulakodott vele. Közben a férfi egészen közel szorult hozzá és
csókolta a nyakát.</p>
<p>Elza nagyokat rázott a testén, hogy a férfi fogai a husához
csattantak s a szája vérezni kezdett.</p>
<p>Ekkor a kis asztalkához verődtek mind a ketten, amin egy
virágváza csörrent meg s egy kis viz is lottyant belőle az
asztalra.</p>
<p>Ebben a pillanatban Elza már érezte, hogy a férfi legyüri. A
szabad kezét lekapta s az öklével a férfi melle felé sujtott,
balra, a sziv tájékán.</p>
<p>Jánosnak elállt a lélekzete, megzsibbadtak <span class=
"pagenum"><a name="Page_236" id="Page_236">-236-</a></span> az
izmai, visszatántorodott, kiengedte a felesége csuklóját.</p>
<p>Elza hihetelen sebességgel ugrott a kis asztalhoz, felkapta a
vázát s virággal, vizzel együtt hajitotta a férfi arcába.</p>
<p>A váza eltört, a viz a szemébe frecscsent Jánosnak, aztán
végigcsurgott rajta, a rózsák tövisei megkörmölték az arcát. Nem
látott és hirtelen kézmozdulatokkal tapogatózni kezdett a
levegőben.</p>
<p>Elza már kint volt, a hálószobában rácsapta az ajtót a támolygó
férfira, rácsapta és rácsukta kulcscsal. Most már csak a kék fény
világitott a hálóban, a nő keresztül szaladt rajta s minden ajtót
becsukott maga mögött.</p>
<p>Az ötödik szobában állt meg, annak a sarka óriási kerevetté volt
kiképezve, nagy szines vánkosokkal.</p>
<p>Azon elvetette magát és nézett vissza a becsukott ajtóra.</p>
<p>Pihegett és zihált, de az arcán boldog, diadalmas mosoly
ült:</p>
<p>– Nászéjszaka! – sziszegte a foga közt. – Nászéjszaka!</p>
<p>János, bent Elza szobájában, kitörölte a vizet a szeméből, meg
sem tapogatta magát, hogy a váza cserepei nem sértették-e meg,
azonnal az ajtóhoz ugrott, kézbe kapta a rézkilincset, hármat
nyomott rajta, letörte. <span class="pagenum"><a name="Page_237"
id="Page_237">-237-</a></span></p>
<p>Aztán vállal feszült neki az ajtónak s minden erejével
feszitette kifelé. Az ajtó, mert középen nem volt sem fönt, sem
lent megerősitve, végre engedett; a zár nyelve csikorgott, ahogy az
öbléből kifordult, az ajtó szétnyilt, János is átrohant a
hálószobán, a másik ajtóhoz.</p>
<p>Az is be volt csukva.</p>
<p>Azzal már nem birt.</p>
<p>Háromszor, négyszer nekiment, kékre verte a vállát, de már ki
volt merülve.</p>
<p>– Elza! Elza! – kiáltotta kétségbeesetten, miközben még egyszer
megrázta az ajtót, aztán tátott, lihegő szájjal visszatántorgott,
bele a nagy nászágyba, amely várta már.</p>
<p>A fején mintha izzó sisak lett volna, a melléből mintha körömmel
darabokat szaggattak volna ki, a torkát mintha kötéllel szoritották
volna.</p>
<p>Végre kifakadt belőle a sirás, csuf, hörgő, sikitó, állati
üvöltés, ami nélkül megfulladt volna.</p>
<p>És ott feküdt szétterpedve, a két markát a párnába vájva a
gyönyörü ágyon. Frideczky János báró, a kolozsvári egyetem
disztudora, egyetlen iszonyu vágy, összetört reménykedés, sikoltó
kétségbeesés, semmi, senki, Doktor Senki. <span class=
"pagenum"><a name="Page_238" id="Page_238">-238-</a></span></p>
<div class="chapter">
<h2>XXVI. FEJEZET.</h2>
</div>
<p class="summary">A mézesnapok</p>
<p>Egy héttel János esküvője után ez állt Emma naplójában:</p>
<p>„Jánosék nálunk vacsoráztak. Mamától hallottam, hogy János nem
akart jönni, de Elza azt mondta, hogy mért ne jöhetnének? A
mézeshetek csak babona, nem kell ugy bánni uj házasokkal, mintha
kalitkába zárt tenyészmadarak volnának. János sápadt és idegesnek
látszik, Elza olyan, mint volt. Mama azt mondta, hogy fiatal
szerelmesek vigyázzanak az egészségükre. Elza borzasztó hangosan
nevetett ezen. Papa mondta, hogy olvasta a Lloydban, hogy arról van
szó, hogy János kultusz-államtitkár legyen és megkérdezte Jánost,
igaz-e, János azt felelte, hogy felajánlották neki, de nincs rá
kedve. Papa csudálkozva kérdezte: Államtitkárságra? János csendesen
felelte: Arra se. Ezen mind megütődtünk, csak Elza nem talált benne
semmi <span class="pagenum"><a name="Page_239" id=
"Page_239">-239-</a></span> különöst. Mikor elmentek, mama azt
mondta, hogy nincs megelégedve Elzáék hangulatával. János
szórakozott is volt. Engem egész este, mintha észre sem vett
volna.“</p>
<p class="center">*</p>
<p>Csakugyan arról volt szó, hogy Frideczky János báró vállalja a
kultuszminiszter mellett az államtitkárságot. Az ötlet a
miniszterelnöké volt, aki végleg meg akarta szabaditani a politikát
a Rózsa-ügytől. S mert a honmentő fiatal képviselő ünneplése még
egyre folyt a lapokban, a miniszterelnök ugy vélte, hogy az egész
afférnak kicsavarja a nyakát, ha a megürült állásba az ifju lázadót
ülteti. Nem gondolhatta, hogy egy közügy személyes alapon el nem
intézhető.</p>
<p>Pedig hol volt már akkor János a lázadástól? Mindenét, amije már
megvolt és mindenét, amije még lehetett, odaadta volna Elza
egyetlen csókjáért s azért, ha mindazok a rettentő szavak, amik a
nászéjszakáján elhangzottak, nem csengettek volna a fülébe. És
teljesen tanácstalan volt. Nem tudta, mit kezdjen és hol kezdje,
amit kezdeni akar. A feleségét csak ebédnél és vacsoránál
látta.</p>
<p>És Elza mindig ugy manöverezett, inasokkal, szobalánynyal, hogy
el tudott tünni mellőle, mielőtt János még beszélhetett volna vele
<span class="pagenum"><a name="Page_240" id=
"Page_240">-240-</a></span> egyetlen igét arról, amiről beszélni
akart. Este a hálószoba ajtaja mindig be volt csukva belülről. A
cselédség tudta már, hogy a méltóságos urék házassága nem házasság
még. János délelőtt, délután elment hazulról s mert a klubba és
ismerősök közé nem akart menni, nehogy utólagos gratulációkat
kelljen fogadnia, a Rózsa-ügyben és házassága miatt, céltalanul
kószált budai külső uccákon, kétszer kiment a Hüvösvölgybe is,
amely kopasz fáival épp oly vigasztalan és sivár volt, mint az ő
helyzete. Ha visszagondolt az utolsó hetek eseményeire, látni
kezdte, hogy Elza szántszándékkal csábitotta, csalogatta idáig s
hogy ha nem lett volna annyira elvakult, látnia kellett volna, hogy
ami történik, nem rendes és természetes dolog. Ilyenkor az
összezuzottságát és életuntságát, mely már-már az öngyilkosság felé
sodorta, gomolygó düh váltotta fel, hogy ne hagyja magát, hogy
megpróbálja a sorsát még egyszer megforditani.</p>
<p>Ilyen lelki állapotban telefonálták fel a miniszterelnökségre s
ajánlották fel neki az államtitkárságot. János elháritotta. Ami a
miniszterelnököt végképp megerősitette abban a szándékában, hogy
ezt a veszedelmes erőt egy pozicióba neutralizálja. Szólt Füredy
Fábiánnak, hogy addig tárgyaljon Jánossal, amig meg nem puhul s
okvetlenül rá nem <span class="pagenum"><a name="Page_241" id=
"Page_241">-241-</a></span> harap a horogra. Füredy föl is kérette
magához Jánost s a legszemélyesebb kivánságának tüntette fel János
államtitkárságát s ugy állitotta be a dolgot, mintha neki a
Rózsa-ügyet másképpen lezárnia és megusznia egyáltalán lehetetlen
lenne.</p>
<p>Hogy az ügynek még nagyobb fontosság és sürgősség látszatát
adja, harmadszor délután ötre kérette a klubba Jánost, hogy a
miniszterelnök, aki másnap reggel Bécsbe megy, az eredményt
felvihesse. János azt mondta, hogy a klubba nem szivesen megy.
Füredy azt ajánlotta, hogy jőjjön a miniszteriumba, ott olyankor
ugy sincs senki. János nagyon kelletlenül ment fel a Hold-uccába,
hagyta a minisztert beszélni s mert már az ellenkezéshez sem volt
kedve és ereje, végül beleegyezett abba, hogy – mint Füredy
kifejezte magát, – a miniszter ifju erejü jobb keze legyen. Közben
mig nézte Füredy ősz fejét, csak arra gondolt, hogy az élete milyen
különösképpen összekapcsolódott ezzel az emberével s hogy noha a
kapocs kihullt és elhalt közülük, ők már nem tudnak elválni
egymástól. És Adél neve is folyton a fülébe zsibongott s ahogy
visszagondolt reá, el sem tudta hinni, hogy nőben annyi szelidség
és jóság lehet, amennyi Adélban az ő számára volt. Elhatározta,
hogy még a napokban felutazik Tátraszéplakra, <span class=
"pagenum"><a name="Page_242" id="Page_242">-242-</a></span> hátha
ott, annál a sirnál visszakapja az életerejét, vagy végképp
megbarátkozik azzal, hogy meghaljon.</p>
<p>Hat óra után ment el a miniszterrel együtt az uccára. Füredy
átsétált a klubba, János az autójába szállt, hogy hazamenjen.</p>
<p>Ahogy az autó végigszaladt a Kálmán-uccán, János kipillantott az
ablakon. Egyik kapu alól egy nő fordult ki. János talán nem is
látta, inkább érezte. – Ez Elza! – A szive akkorát dobbant, hogy a
feje felütődött. Egy sarokkal odébb kisipolt a soffőrnek:</p>
<p>– Álljon meg, kiszállok. Menjen haza.</p>
<p>A soffőr tovább vitte a gépet. János futva ment visszafelé. A nő
akkor már kint volt a Váci-köruton. A kocsiállomás felé haladt.
János most már biztosan látta, hogy a felesége. Elza beszállott egy
kétfogatuba és bemondta a lakásuk cimét. A kocsi elgördült, János
ottmaradt és nézett utána. Aztán visszament a Kálmán-uccába, hogy
megkeresse azt a házat, ahonnan a felesége kijött. Egy patikát
keresett, egy patikacégért, Aeszkulápot, a feje mögött kigyós
bottal. Hogy miért éppen azt keresi, nem tudta. De mikor megtalálta
a patikát, akkor tudta, hogy ez az a ház, amelyikből a feleségét
kijönni látta. És most már azt is tudta, hogy ez a hetes számu ház,
mert most már pontosan visszaemlékezett arra az <span class=
"pagenum"><a name="Page_243" id="Page_243">-243-</a></span>
éjszakai kocsizásra, amikor ő, pezsgőtől bódult fejjel, Rózsa
Rezsőt egy konflison idehozta és itt letette. Most már csak tovább
kinozta magát a bizonyossággal. Bement a kapu alá és megnézte a
lakók jegyzékét. S csakugyan ott volt: az első emelet kilencedik
száma alatt:</p>
<p class="center"><i>Rózsa Rezső dr.</i><br />
egy. m. tanár.</p>
<p>János szerette volna betörni az üvegtáblát és kitépni onnan azt
a nevet, szeretett volna felrohanni, rázudulni arra az emberre,
szeretett volna őrjöngeni. Irtózatosnak érezte, hogy csendesen kell
viselnie magát.</p>
<p>Ugyanakkor a házmester is jött kifelé s meglátva az idegen urat,
aki a lakók jegyzéke előtt áll, megszólitotta:</p>
<p>– Tetszik keresni valakit?</p>
<p>János értelmetlenöl bámult rá, mintha azt kérdezték volna tőle,
hogy a Nap milyen messze van a Földtől.</p>
<p>A házmester megismételte a kérdést:</p>
<p>– Mondom, hogy talán valakit keresni tetszik?</p>
<p>János nem felelt, ment ki az uccára, a házmester gyanakodva
utána s mindaddig nézte, amig a Podmaniczky-uccában el nem tünt.
<span class="pagenum"><a name="Page_244" id=
"Page_244">-244-</a></span></p>
<p>Ha aznap éjszaka betörnek a házba, a házmester nem csodálkozott
volna.</p>
<p>János kint, a köruton ült bele egy kocsiba s hazadöcögött.</p>
<p>Otthon a portástól megkérdezte:</p>
<p>– Hazajött a méltóságos asszony?</p>
<p>– Igenis, kérem.</p>
<p>– Régen?</p>
<p>– Nem. Talán most egynegyed órája.</p>
<p>Ezek ugyan fölösleges kérdések voltak, János kérdés nélkül is
tudhatta, hogy igy történt, de most, amikor már megvolt a
bizonyossága, szeretett volna belőle kitántorogni. Már ezek a
kérdések is azt szolgálták. Hátha a portás azt mondja, hogy a
méltóságos asszony el sem ment hazulról? Fölment az emeletre,
bement a maga szobájába, hogy tanácskozzék önmagával, de alig hogy
megpróbált gondolkodni, érezte, hogy nem tud, hogy a vér elönti a
fejét, hogy törni-zuzni szeretne. Az iróasztaláról fölvett egy
japán papirvágót. Minden ok nélkül hajlitani kezdte és hajlitotta,
amig ketté nem pattant. Akkor a darabjait elhajitotta, fölkelt,
átment a hálószobán és megállt a felesége öltözője előtt.</p>
<p>Kopogtatott.</p>
<p>– Ki az? – kérdezte Elza belülről.</p>
<p>– Én vagyok – felelte János izgalomtól szintelen hangon.
<span class="pagenum"><a name="Page_245" id=
"Page_245">-245-</a></span></p>
<p>– Sürgős dolga van velem?</p>
<p>– Sürgős.</p>
<p>– Még vacsora előtt?</p>
<p>– Igen.</p>
<p>– Akkor várjon a szobájában.</p>
<p>– Meddig?</p>
<p>– Amig átöltözöm.</p>
<p>János visszament a saját szobájába, leült egy karosszékbe. Várt.
A keze reszketett, zsebredugta, hogy Elza ne lássa, ha beszél
vele.</p>
<p>Az asszony kijött, megint fekete pongyola volt rajta. A
rendesnél parfőmösebb volt. Az arca piros, a szeme csillogó. Olyan
volt, amilyenek az egészséges, boldog emberek.</p>
<p>– Na, mit akar? – fordult az ura felé.</p>
<p>– Beszélni magával. Üljön le egy percre.</p>
<p>– Nem ülök – felelte Elza és föl alá járt a szobában, ringó
léptekkel, szinte szellőztetve teste rugalmasságát.</p>
<p>János halkan tette föl a kérdést:</p>
<p>– Mondja, hol volt?</p>
<p>Elza megállt s mert éppen háttal volt, visszafordult:</p>
<p>– Ugy? – kérdezte nyujtott hangon. – Azt kérdi?</p>
<p>– Azt. Mondja meg, hogy hol volt? <span class="pagenum"><a name=
"Page_246" id="Page_246">-246-</a></span></p>
<p>– Ott voltam, ahonnan jövök.</p>
<p>– Honnan jön?</p>
<p>– Onnan, ahol voltam.</p>
<p>És Elza hátravetette a fejét kihivóan, vakmerően.</p>
<p>János nézte és kivánta. S mig az előbb még erőszakos és goromba
akart lenni, most csak alázatosan megkérdezte:</p>
<p>– Nem fél tőlem, Elzácska?</p>
<p>– Magától? – kacagott Elza csunyán és sértően. Aztán szárazan
hozzátette: – Nem félek.</p>
<p>És becsöngette az inast:</p>
<p>– Tálaljanak! – adta ki a parancsot és otthagyta Jánost s az
ebédlőben foglalatoskodó személyzet mögé menekült, hogy ne kelljen
tovább tárgyalniuk. Étkezés után Elza épugy kisiklott az ebédlőből,
mint eddig minden este. János meg se próbált utánamenni; tudta,
hogy becsukott ajtók vannak mögötte.</p>
<p>Vette a kalapját, kabátját és ment le, uccát róni. Beszélni
szeretett volna valakivel, szerette volna kiönteni magából mindazt
a harapó fájdalmat, ami össze volt halmozva a szivében és belülről
marta a falát. Akárki jó lett volna. De kinek mondhatja el, ami
vele történt? Egyetlen olyan mondat nincs benne, ami elmondható. És
kitől kérhessen tanácsot arra, hogy a feleségét hogyan tudná
<span class="pagenum"><a name="Page_247" id=
"Page_247">-247-</a></span> magának megszerezni, hisz el sem
árulhatja senkinek, hogy most, miután tudja már, hogy megcsalja, a
házasságuk első hetében a másé, mielőtt még az övé lett volna, még
most sem akar egyebet, mint megszerezni, visszakapni, birtokába
venni. Ezt nem lehet elmondani senkinek.</p>
<p>Csak amikor már a Váci-köruton volt, akkor vette észre, hogy hol
jár és érezte azt is, hogy ösztönszerüen hová igyekszik. A hetes
ház elé. Hogy mit keres itt, azt még nem tudta, csak idekormányozta
és itt-tartotta valami.</p>
<p>Szorgosan mérte a kurta uccát sokszor egymásután föl és alá.
Nézte a boltok felirását, amennyit a rossz világitásnál láthatott
belőlük. Ugy nézte a cégtáblákra pingált rajzolatokat, mintha
érdekelnék; a nagy cipőket, amik susztert jelentettek, a csinos
elválasztott haju férfi-portrét, ami borbély volt s különösen
sokáig azt a fürdőszoba-berendezést, ami ugy volt ábrázolva, hogy
fehér kádba viz csurgott.</p>
<p>– Milyen jó volna hideg vizben megfürödni! – gondolta magában,
de azért nem indult el hazafelé, hogy ezt a vágyát valóra váltsa.
Ugy látszik, volt benne egy másik vágy, ami erősebben
dolgozott.</p>
<p>A csendes uccába csak néha koppant lépés, <span class=
"pagenum"><a name="Page_248" id="Page_248">-248-</a></span>
olyankor felkapta a fejét és odanézett. Nem az volt, amit várt. S
hogy várt valamit, annak semmi értelme nem volt, hiszen lehet, hogy
akit ő vár, az már fenn van a lakásán és alszik, mélyen, fáradtan,
boldogan a gyönyörü délutánja után.</p>
<p>Mikor ez eszébe jutott, János összecsikorgatta a fogait.</p>
<p>Éjfél után nagyobb társaság fordult be a Kálmán-uccába, a
Hold-ucca felől.</p>
<p>János odafigyelt.</p>
<p>Ez az. Ahogy a társaság egy gázlámpa alatt elment, János már
egészen messziről megismerte a gyerekarcut. Három másik elegáns
fiatalemberrel jött, meg-megálltak, hangosan vitatkoztak.</p>
<p>János ment feléjük. Nagy, kemény, dobbanó lépésekkel ment,
nehogy észre ne vegyék. János most már tudta, hogy azért van itt,
azért megy oda, hogy a gyerekarcut holtra verje, üsse, amig
lélekzik. A vér vágtatott föl a fejébe, a karjain át valami nagy
gyönyörüség szaladgált.</p>
<p>Mikor a társaság elé ért, hirtelen közéjük kapott az
előrenyujtott egyik karjával, összemarkolta elől, a mellén, Rózsa
Rezső kabátját, ugy rántotta ki a többi közül a járda szélére.</p>
<p>– Te! te! te! – hörögte közben egyre. <span class=
"pagenum"><a name="Page_249" id="Page_249">-249-</a></span></p>
<p>Aztán a másik kezében szétterpesztve a tenyerét, laposan,
csattanóan belevágott egyenesen a gyerekarcnak a közepébe. A
kezéből szinte sistergett a gyönyörüség.</p>
<p>És még néhányat ütött, nagyszerüet, kéjeset, nem is tudta, hogy
a levegőbe, mert Rózsát kitépték a kezéből, őt magát lefogták. Csak
ütött tovább, amig el nem vesztette az öntudatát.</p>
<p>Elájult.</p>
<p>A mentőknél tért magához, ahol egy császárszakállas arc
feketedett fölötte. A halántékát hideg vizzel mosogatták.</p>
<p>A szobában, ahol erős jodoformszag terjengett, a mentőorvoson
kivül még két fiatalember állt, a Kálmán-uccai társaság tagjai.</p>
<p>Mikor János magához tért, az egyik éppen azt mondta a
másiknak:</p>
<p>– Biztos, hogy megőrült. Máskép érthetetlen az egész.</p>
<p>A császárszakállas arc elfordult a beszélők felé. A mentőorvos
tagadóan rázta a fejét, aztán halkan mondta:</p>
<p>– Magához tér.</p>
<p>A két fiatalember odajött az ágy mellé és az egyik megszólitotta
Jánost:</p>
<p>– Báró ur…</p>
<p>János nyugodtan felelt:</p>
<p>– Parancsolnak az urak? <span class="pagenum"><a name="Page_250"
id="Page_250">-250-</a></span></p>
<p>– Csak azt akarjuk mondani, hogy az incidensről senki sem
tud.</p>
<p>– Kérem, – mondta János és bólintott.</p>
<p>A másik fiatalember hozzátette:</p>
<p>– A báró urnak sem érdeke, hogy ezt nyilvánosan
pertraktálják…</p>
<p>– Kérem, – felelte ujra János.</p>
<p>– A magyarázatért, ha megengedi, holnap délelőtt…</p>
<p>Azzal meghajtották magukat és elmentek.</p>
<p class="center">*</p>
<p>A segédek tárgyaltak. János a maga két emberét semmiről sem
informálta. Csak azt mondta nekik, hogy kardot akar. Pisztolyhoz és
kardhoz ugyan egyformán nem értett, de biztos volt benne, hogy ha
valami eszköz van a kezében és közel férhet Rózsához, okvetlenül
megöli.</p>
<p>A kard tetszett Rózsa segédeinek, mert a jegyzőkönyveket ennek
következtében ugy kellett megfogalmazni, hogy az ellenfelek közt
sértő szóváltás volt csupán.</p>
<p>János segédei siettették a lebonyolitást. Mert hallottak a
verekedésről s ez, felük függőben levő államtitkársága miatt,
kényelmetlen volt.</p>
<p>Másnap délelőtt kilencre állapitották meg a párbajt, egy
belvárosi vivóteremben.</p>
<p>János nem ment haza ebédelni s a délutánt <span class=
"pagenum"><a name="Page_251" id="Page_251">-251-</a></span> megint
Budán töltötte. Fölment a Gellérthegyre s mikor beesteledett, a
félig lerombolt tabáni uccákon lézengett. Egyszer-egyszer ugy
rémlett neki, mintha valaki menne utána. De valahányszor
megfordult, senkit se látott.</p>
<p>Késő este lehetett, mikor valaki megszólitotta:</p>
<p>– Nini, te vagy az, Schenk? – mondta egy nagyon mély hang és
Jánosnak erről a hangról rögtön eszébe jutott, hogy ez az ember
Butz Ödön, akivel együtt járt a szabadkai gimnáziumban.</p>
<p>– Szervusz, Butz – mondta János és kezet nyujtott a
mélyhangunak, aki az iskolán végig erről a furcsa hangjáról volt
nevezetes.</p>
<p>– Mit szólsz, hogy megismertelek? Pedig szép egy pár éve, hogy
nem láttalak. Na Schenk, te éppen olyan vagy, mint a maturán. Csak
a bajuszod erősebb. Hát hogy vagy, mit csinálsz? Mi lett belőled?
Hol jársz itt, ahol a madár se jár?</p>
<p>János nem is akart ezekre a kérdésekre felelni, de fölösleges is
volt, Butz tovább beszélt önmagáról:</p>
<p>– Nekem, hálisten, nagyon jó állásom van. Épitési irodában. Meg
is házasodtam, két gyermekem is van. Itt lakunk Tabán mögött, de ma
nekem kimenőm van, lemegyek a Gellért-kávéházba. Hát te? Te
biztosan Pesten <span class="pagenum"><a name="Page_252" id=
"Page_252">-252-</a></span> lakol, a hidfőig elkisérlek.
Megházasodtál? Mi vagy? Hivatalnok? Azért látszik rajtad, hogy
neked is jól mehet. Mi?</p>
<p>S miközben János, ahol éppen muszáj volt, felelt valami
általánosat, elgondolta, hogy lám, semmi sem történt. Ő még most is
Schenk, nem lett Shenky, nem lett báró, semmi sem lett, semmi baja
sincs… Hát akkor hogy van ez?</p>
<p>A hidfőnél elbucsuzott Butztól, aki meghivta magához a
Dobogó-uccába, hogy egyszer jőjjön ki hozzájuk vacsorázni.</p>
<p>János megindult a hidon, hogy az osztálytárs elmenjen. Aztán
visszament a budai oldalra, nem akart hazamenni. Nem akart Elzával
találkozni. Tegnap még lehetett, mert tegnap még Elza nem tudta. Ma
már biztosan tudja.</p>
<p>Sulyos, szennyes őszi eső kezdett esni, vastagon, sürüen. János
elhatározta, hogy betér akármelyik hotelbe és ott tölti az
éjszakát, és reggel telefonál a segédeinek, hogy ne a fasori
lakására menjenek érte. Az ereszek alá huzódva ment a Dunaparton,
mindegy volt neki, hogy micsoda hotelhez jut el. A várkertnél látta
világitani a cimet: Hotel, Szálloda.</p>
<p>Betért, szobát kért, fölvezettette magát a szobába. A portás nem
csodálkozott a poggyásztalan <span class="pagenum"><a name=
"Page_253" id="Page_253">-253-</a></span> szállóvendégen. Szerelmi
hotel volt, jobbfajta szerelmek számára. A portás azt hitte, hogy a
nő majd később jön. Néha ilyen diszkréten érkeznek a szerelmesek,
ha félnivalójuk van attól, hogy együtt-láthatják őket.</p>
<p>– Egész éjszakára? – kérdezte a szobapincér.</p>
<p>– Igen – felelte János, ki nem értette a kérdést.</p>
<p>– Akkor az ágyat is megvettetem azonnal.</p>
<p>– Nem kell, – mondta János, hogy már elszabaduljon a
pincértől.</p>
<p>A pincér vállat vont, furcsállta, hogy egész éjszakára ugyan és
mégsem ágyban, de sok furcsaságot látott ő már itt. Kiment.</p>
<p>János tulforrónak érezte a szobát. Kinyitotta mindakét ablakot,
eloltotta a villanyt és, ugy, ahogy volt, ruhástól, végigfeküdt a
vetetlen ágyon.</p>
<p>Talán gondolkodott csak, talán aludt is. Arra riadt fel, hogy
egy kéz a halántékát simogatja. Felült az ágyon.</p>
<p>A szobában nem volt sötét. A nyitott ablakon át az uccai
gázlámpák fénye felvilágitott a plafonra és a tulparti város nagy
fénye is bederengett a szobába. Egy nő állt az ágy előtt és ezt
susogta:</p>
<p>– Jánoska! Jánoska! <span class="pagenum"><a name="Page_254" id=
"Page_254">-254-</a></span></p>
<p>János kimeresztette a szemét. A kisebbik Gotthelf-lány volt.</p>
<p>– Emma! – hebegte János – hogy’ kerül maga ide?</p>
<p>A lány leült az ágy melletti karosszékre. Lecsüggesztette a
fejét és halkan sirt. Aztán mondta:</p>
<p>– Hallottam… Elza otthon volt… elmondta. Iszonyu… Azt is
megmondta, hogy miért… Beszélni akartam magával… Láttam, mikor
eljött hazulról… Ó, az arca milyen volt!… Jöttem utána, egész
este…</p>
<p>– De miért? de miért? – kérdezte bambán János.</p>
<p>– Mert féltem, hogy kárt tesz magában… azt nem szabad… azt nem
érdemes… azért… láttam, hogy ráment a hidra… aztán visszajött, ide…
feljöttem és ugy örülök, hogy még él… Jánoska… él még! Nem szabad
meghalni!</p>
<p>János leült az ágy szélére.</p>
<p>Emma fölkelt és simogatta a fejét:</p>
<p>– Ugy-e nem hal meg? Igérje meg, hogy nem hal meg!</p>
<p>És a lány lehajolt és megcsókolta. Előbb csak a fejét, aztán,
elébe térdelt, és a száját is. János megszédült ettől a csóktól.
Mily rég nem érintette női száj nedves, sima puhaságu a száját!
Reszketett tőle. A lány friss szájának <span class=
"pagenum"><a name="Page_255" id="Page_255">-255-</a></span> olyan
ize volt, mint a mandulának. Előbb átölelte a lányt; a nedves ruhán
át tüzelt a fiatal, didergő test… János uralkodni próbált
magán.</p>
<p>– Haza viszem – dünyögte – hiszen egészen átázott… meg fog
hülni…</p>
<p>– Nem, nem! nem megyek haza! – susogta Emma és visszaült a
karosszékbe és maga elé vonta a fiut. János ült a földön, remegő
kézzel gombolta ki a lány magasszáru cipőjét, lehuzta a
selyemharisnyát és ahogy a fehér láb világitott a derengő szobában,
Jánosnak eszébe jutott az a lellei nap, amikor uszott a csolnak
után és ez a két fehér láb nyulott feléje a vizben és Elza
kiabálta:</p>
<p>– Kapaszkodjon az Emma lábába!</p>
<p>Azt kellett volna, már akkor, ebbe a két kis fehér lábba
kapaszkodni!</p>
<p>Megcsókolta a lány lábát. A térdét is. Aztán a hónapok óta
vágyakozásban gyötrődő férfi mohóságával nyalábolta át a forró kis
testet. A leány szétmálló, ájult gyönyörüséggel hanyatlott a
hirtelen szétdobált vánkosok közé.</p>
<p class="center">*</p>
<p>Emma a két karjával átfogta a fiu fejét. Ugy aludtak el. János
még álmába is átérezte a mandula-illatot, ami aztán lassan
vaniliára <span class="pagenum"><a name="Page_256" id=
"Page_256">-256-</a></span> változott. Azt álmodta, hogy a
szabadkai gimnázium vivótermében ülnek a padokban ő és az
osztálytársai; mellette Butz Ödön ül. Várják a latin tanárt, aki
bejön és feleltet. A latin tanár a latin tanár volt ugyan, de azért
mégis Rózsa Rezső. És lapozott a noteszében és kihivta:</p>
<p>– Schenk.</p>
<p>János felállt. A tanár fölvette a könyvet és olvasta:</p>
<p>– Eheu, fugaces, Postume, Postume… kezdd el, Schenk.</p>
<p>János szorongva mondta:</p>
<p>– Nem készültem, kérem.</p>
<p>– Miért? – kérdezte a tanár.</p>
<p>– Mert tegnap volt az esküvőm.</p>
<p>– Kit vettél el? – kérdezte a tanár.</p>
<p>– Adélt – felelte János.</p>
<p>Az osztály nagyot nevetett erre, mert tudták, hogy nem igaz. És
a tanár, a fejét csóválva, beirta a négyest. Pontosan látszott,
ahogy a három kis vonalat egymás mellé rója.</p>
<p class="center">*</p>
<p>Reggel nyolckor ébredt fel. Megcsókolta a lányt, aki ujra a
karjaiba ölelte.</p>
<p>– Mennem kell – mondta János – de tizre visszajövök.
<span class="pagenum"><a name="Page_257" id=
"Page_257">-257-</a></span></p>
<p>– A párbaj? – kérdezte félénken Emma.</p>
<p>– Az csak holnap lesz. De a segédeimmel kell tárgyalnom.</p>
<p>– Én… én nem mehetek haza. Jánoska… szeretsz?</p>
<p>– Ne menj haza, visszajövök érted.</p>
<p>A lány nem kérdezett többet. János tudta a programmját. Megy és
megöli a gyerekarcut, nehogy Elza boldog lehessen vele; visszajön
és magával viszi ezt az édes, elomló, odaadó Szerelmet. El,
valahová; akárhová. Sietett telefonálni a segédeinek.</p>
<p class="center">*</p>
<p>A vivóterem öltözőszobájában, mielőtt a nyakbandázst felkötözte,
a vivómester megkérdezte Jánost:</p>
<p>– Az ékszert nem veti le, méltóságos uram?</p>
<p>– De… igen… – felelte János szórarakozottan és leoldotta a
gyémátszivet a nyakáról.</p>
<p>Kiálltak; a segédek beszéltek, békitési kisérlet… aztán
elkezdték.</p>
<p>János ugy érezte a kardot a kezében, mint egy bunkós botot.
Boldog volt, hogy mekkorát tud majd ütni vele. S mingyárt
<span class="pagenum"><a name="Page_258" id=
"Page_258">-258-</a></span> az első ugrásra egész erővel sujtott a
gyerekarcu fejére.</p>
<p>A segédek megrezzentek erre a különös párbaj-metódusra. A
vivómester felszisszent:</p>
<p>– Az istenért, báró ur!</p>
<p>Rózsa keresztbe tartott karddal védte ezt a csapást, amely mégis
a fejére zuhant. Szinte meglottyant az agya tőle. De a vastag,
elválasztott, oldalt simitott hajon át a kard csak ütött, nem
vágott. Az orvosok megnézték s mindössze egy dagadt vonást
konstatáltak Rózsa fején. A daganatból szivárgott a vér.</p>
<p>De folytatni lehetett.</p>
<p>János most már még biztosabb volt a maga dolgában. Felülről
fogja végighasitani ezt a gyerekábrázatot.</p>
<p>Rózsa sápadtan állt a helyén. A feje zugott még az előbbi
ütéstől és félt ettől a megvadult embertől.</p>
<p>A második rajtára János mint egy mészároslegény kapta magasra a
kardot és szökött ellenfele felé.</p>
<p>Rózsa nem mert moccanni. Rémülettől kitágult szemmel tartotta
mereven előre a kardját. János egyenesen beleugrott.</p>
<p>Az acél furcsa szisszenéssel futott be. És a háton jött ki.</p>
<p>Rózsa még mindig mereven tartotta a karját, de egy pillanat
mulva érezte, hogyan <span class="pagenum"><a name="Page_259" id=
"Page_259">-259-</a></span> sulyosodik el a kardja. Kiengedte a
kezéből a markolatot. János hasmánt vágódott el a gyantás padlón. A
kard elől kiálló vége letörött, ahogy a test a padlóra zuhant.</p>
<p>Segédek, orvosok, vivómester falfehéren állták körül a
holttestet.</p>
<p class="center">*</p>
<p>A nyomdában, ahol a hivatalos lapot szedik, ugyanekkor egy szedő
előtt, aki hosszu kék kabátban és papucscsal a lábán ült a szedőgép
klaviaturájánál s éppen cigarettát sodort, a kézirat-csiptetőben
egy királyi kézirat gépelt másolata feküdt. A szedő már
beigazitotta, hogy lekopogja, de még egy cigarettát akart elszini
közben. S mig a cigarettát sodorta, szórakozottan olvasta a
kéziratot:</p>
<p>„… előterjesztésére báró Frideczky Jánost a vallás- és
közoktatásügyi m. kir. minisztériumban államtitkárrá
kinevezem…“</p>
<p>– Szaktárs! – fordult a szedő a szomszéd szedőhöz, aki
dolgozott.</p>
<p>– Na? – nézett fel a szomszéd.</p>
<p>– Államtitkár lett ebből a báró Frideczkyből.</p>
<p>– Mi van azon, szaktárs? Maga nem lehet az.</p>
<p>– De ez a báró Frideczky, ez az a sovány <span class=
"pagenum"><a name="Page_260" id="Page_260">-260-</a></span> nimand,
aki volontőr volt a Függetlenségnél, mikor én még a Glóbusban
éjjeli szedő voltam.</p>
<p>– Volontőr? – csodálkozott el a másik és az ujját rajtafeledte
egyik betün.</p>
<p>– Az.</p>
<p>A másik szedő csóválta a fejét. És tovább dolgozott.</p>
<p>Emez megnyálazta a cigarettapapirt, beragasztotta a cigarettát,
letépte a végéről a kusza dohányt, rágyujtott és a füsttel együtt,
amit kibocsátott a száján, ezt mondta:</p>
<p>– Nahát! Egy ilyen hólyag!</p>
<p>És elkezdte lekopogtatni a kinevezést.</p>
<p class="center">VÉGE.</p>
<hr class="chap" />
<div style='text-align:center'>*** END OF THE PROJECT GUTENBERG EBOOK 74031 ***</div>
</body>
</html>

